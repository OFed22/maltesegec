L-Oppożizzjoni ħabbret inizjattiva u proposta oħra li qed tressaq fil-Parlament b’abbozz ta’ liġi dwar il-wirt komuni li jemenda l-Kodiċi Ċivili fir-rigward tad-Demanju Pubbliku.
L-iskop hu li jkun hemm liġi li tirregola l-klassifikazzjoni ta’ proprjetà tal-Gvern, u li tiddistingwi bejn proprjetà pubblika li fuqha jista’ jsir kuntratt, u proprjetà jew sit jew affarijiet mobbli meqjusa li huma fid-demanju pubbliku li fuqhom ma jkunx jista’ jsir kuntratt.
Din l-inizjattiva oħra tal-Partit Nazzjonalista favur il-wirt naturali, kulturali u storiku ta’ pajjiżna, tħabbret mix-Shadow Ministers Jason Azzopardi u Marthese Portelli, u d-Deputat Nazzjonalista Ryan Callus, f’konferenza tal-aħbarijiet fid-Dar Ċentrali tal-Partit Nazzjonalista.
L-abbozz ta’ liġi kien ippreżentat lill-Ispeaker Anġlu Farrugia f’mozzjoni privata fil-bini l-ġdid tal-Parlament, fid-Daħla tal-Belt.
Bis-saħħa ta’ din il-proposta tal-Oppożizzjoni, Gvern jimponi fuqu nnifsu limitazzjonijiet u restrizzjonijiet fuq l-użu tal-art jew affarijiet mobbli oħra għar-raġuni li tkun ta’ wirt jew valur storiku u kulturali jew ta’ valur naturali bħalma hu l-baħar, il-kampanja, il-widien, il-kosta u l-irdumijiet, is-swar u siti u oġġetti oħrajn ta’ importanza bħalma huma pitturi u oġġetti ta’ patrimonju nazzjonali.
Abbozz ta’ liġi li qed jipproponi definizzjoni tal-kosta f’parametru sa 15-il metru. 
Id-demanju pubbliku jimxi wkoll id f’id mal-aċċess għall-pubbliku.
Għaqdiet mhux governattivi u membri tal-pubbliku jistgħu jagħmlu talba lill-Ministru biex art jew sit jew affarijiet oħrajn ta’ valur storiku u ta’ wirt komuni, ikunu dikjarati b'liġi bħala demanju pubbliku.
F’każ li jkun hemm talba għal diklassifikazzjoni minn demanju pubbliku għal proprjetà pubblika, il-proprjetà xorta ġġorr l-obbligu li ma tistax tinqered jew issirilha ħsara.
Il-proprjetà, iżda, tkun tista’ tiġi trasferita lil terzi persuni, u suġġetta għal kuntratt. 
L-Oppożizzjoni qed issostni li dan hu abbozz ta’ liġi wkoll li jirrifletti l-governanza tajba, u li jagħti relevanza ekonomika u soċjali f’dak li hu valur ambjentali u naturali, storiku u kulturali.
Appellat lill-għaqdiet mhux governattivi biex iressqu l-fehmiet tagħhom u s-suġġerimenti tagħhom dwar dak li għandu jingħata t-titlu importanti bis-saħħa ta' liġi, bħala demanju pubbliku.
L-Oppożizzjoni appellat lill-Gvern għal kunsens fuq il-prinċipji ta’ dan l-abbozz ta’ liġi.
Abbozz ta’ liġi li jorbot lill-Partit Nazzjonalista fil-gvern kemm-il darba dan il-gvern jibqa’ ma jressaqx u ma japprovax dan l-abbozz.
Wara li dan l-istazzjon żvela li l-Pulizija mhux se jibqgħu jagħtu servizz ta’ sigurtà fl-uffiċċji distrettwali tad-Dipartiment tas-Sigurtà Soċjali biex ingħata kuntratt lil kumpanija privata propjetà ta’ wieħed tal-qalba, il-Gvern jidher li għamel u-turn u l-pulizija kienu msejjħa biex minn għada, ikomplu jagħtu dan is-servizz.
Dan seħħ permezz ta’ ittra li ntbagħtet lid-distretti tal-pulizija mid-Dipartiment tas-Sigurtà Soċjali li fiha ntalbu biex ikomplu jipprovdu servizz tas-sigurtà fl-uffiċċji  ta’ Ħaż-Żebbuġ, Ħal Qormi, il-Fgura, Ħaż-Żabbar, Paola, iż-Żejtun, Tas-Sliema, l-Imsida, il-Ħamrun, il-Marsa u Birkirkara sakemm jinħareġ avviż ieħor. 
Jumejn ilu dan l-istazzjon żvela li min-nhar it-Tnejn li ġej, is-sigurtà fl-uffiċċji distrettwali tad-Dipartiment tas-Sigurtà Soċjali mhux se tibqa’ provduta mill-pulizija iżda minn kumpanija privata li l-propjetarju tagħha hu magħruf sew u qrib ħafna tal-Partit Laburista.
Il-kumpanija hija Kerber Securities li l-propjetarju tagħha hu Ronnie Axisa – persuna magħrufa sew fil-kamp Laburista u li hija qrib ħafna tal-Partit Laburista.
Għal snin twal il-pulizija offrew dan ix-xogħol f’24 uffiċċju distrettwali b’mod professjonali – xogħol li kien iwassal biex il-membri tal-korp jitħallsu xi ħaġa ‘extra’.
Imma issa dan se jieqaf b’mod immedjat f’dik li kollox jindika li hija mossa biex ikun aġevolat xi ħadd ieħor meqjus bħala tal-qalba.
Sorsi li tkellmu ma’ dan l-istazzjon sostnew li dan ifisser daqqa ta’ ħarta kbira lill-membri tal-korp li kienu jtejbu l-paga tagħhom billi kienu jagħmlu dawn is-sigħat żejda għassa ma’ dawn l-uffiċċji li wħud minnhom huma magħrufin għas-sitwazzjoni, xi kultant ta’ tensjoni, li tinqala’ minn żmien għal żmien minħabba n-natura tagħhom.
Fil-fatt, mhux darba u tnejn li f’każi bħal dawn kien ikollhom jintervjenu l-pulizija biex jikkontrollaw is-sitwazzjoni.
Ronnie Axisa kien l-aġent tal-Partit Laburista li ġie skortat ’il barra miċ-Ċentru tal-Għadd tal-Voti mill-pulizija wara l-ġlieda li nqalgħet dakinhar tal-għadd tal-voti tal-elezzjonijiet lokali.
Axisa saħanistra kellu jiġi skortat ’il barra mis-sala tal-għadd tal-voti fejn anke deher fuq l-istazzjonijiet tat-televiżjoni jibqa’ jirreżisti lill-pulizija.
Issa jidher li din id-deċiżjoni ġiet revokata hekk kif il-pulizija ingħataw struzzjonijiet biex ikomplu jipprovdu servizz ta’ sigurtà.
Quddiem il-Maġistrat Neville Camilleri fil-Qorti ta' Għawdex bdiet tinstema' l-kumpilazzjoni fil-każ ta' Anthony Debono, ir-raġel tal-eks-Ministru għal Għawdex Giovanna Debono li hu akkużat b'misapproprijazzjoni, frodi u falsifikazzjoni għad-dannu tal-Gvern fis-sena 2013 u qabel.
Il-Prosekuzzjoni f'dan il-każ qed titmexxa mill-Ispetturi Ian Abdilla u Rennie Stivala, filwaqt li d-Difiża hi fdata f'idejn l-Avukat Joseph Giglio.
L-Ispettur Abdilla beda jagħti x-xhieda tiegħu u qal li kollox kien beda meta John Borg, is-Segretarju Permanenti fil-Ministeru għal Għawdex, talab lill-Kummissarju tal-Pulizija biex jinvestiga rapporti dwar affarijiet ħżiena li kienu saru fil-Ministeru għal Għawdex u li kienu jirrigwardaw lil Anthony Debono, ir-raġel tal-eks-Ministru Giovanna Debono meta hu kien imexxi t-taqsima tal-Construction and Maintenance Unit (CMU) fis-sena 2013 u qabel.
Hu kompla li l-allegazzjonijiet bdew jiċċirkolaw wara rapport li deher f'sezzjoni tal-media u li kienu jindikaw irregolaritajiet minn Anthony Debono meta hu kien imexxi t-taqsima tas-CMU.
L-allegazzjonijiet kienu jindikaw skema magħmula minn Anthony Debono biex isiru xogħlijiet fil-privat jew għal nies privati u mbagħad min jagħmel ix-xogħol jitħallas mill-baġit tal-Ministeru għal Għawdex.
Prinċipalment dawn ix-xogħlijiet kienu jirrigwardaw għoti ta' siment u konkos, xogħlijiet ta' kostruzzjoni, xogħlijiet fil-privat u xogħlijiet marbuta ma' toroq. 
L-Ispettur Ian Abdilla kompla li l-investigazzjonijiet tal-pulizija bdew nhar it-8 ta' Marzu 2015 meta kien deċiż li sakemm il-pulizija jkollha l-fatti kollha f'idha, allura kien għaqli li tmur Għawdex u jkunu ssiġillati l-postijiet kollha li fihom seta' kien hemm xi dokumenti li setgħu jgħinu fl-istħarriġ.
Hu żied li mill-istħarriġ tal-pulizija kien hemm ċertu Joseph Cauchi magħruf bħala 'Sansun' li kien qed jgħid li kien għamel numru ta' xogħlijiet imqabbda lilu minn Anthony Debono u li għalihom kien għadu ma tħallasx u li l-ammont akkumulattiv li kellu jieħu b'kollox kien ta' madwar 50,000 ewro.
Jidher li f'Settembru jew Ottubru tal-2014 Joseph Cauchi kien avviċina lil Joseph Portelli bit-tir li jitħallas iżda dan urih li kien ikun aħjar għalih li jmur ikellem lil Anthony Debono għax kien hu li kien qabbdu biex jagħmel ix-xogħol li wara kollox kien għamel.
Kirstin Mifsud, kaċċatur ta' 25 sena minn Bormla, intbagħat sena ħabs u weħel multa ta' 5000 ewro mill-Maġistrat Francesco Depasquale wara li tressaq il-Qorti llum waranofsinhar akkużat li kmieni t-Tnejn waranofsinhar spara lejn tajra protetta, bil-każ iwassal għall-għeluq prematur tal-istaġun tal-kaċċa fir-rebbiegħa.
Barra minn hekk, kien ordnat li Mifsud, magħruf bħala "Il-Benghazi", tittiħidlu l-liċenzja.
Kienu żewġ kaċċaturi oħra li identifikaw lil Mifsud bħala l-kaċċatur li spara lejn is-seqer protett f'Ħaż-Żabbar.
Kaċċatur minnhom qal lill-Qorti li l-akkużat qallu li kien għama meta ra s-seqer.
Il-Maġistrat Franco Depasquale qal li l-Qorti għandha obbligu li tibgħat messaġġ quddiem dawn il-każi aktar u aktar meta dan hu każ ta' sparar viċin skola.
Il-Qorti qalet li ma kellha l-ebda dubju li kien l-akkużat li spara u laqat lit-tajra protetta.
L-akkużat se jappella.
Il-21 t’April tal-1615 kien jum importanti mhux biss għall-Ordni ta’ San Ġwann f’Malta, imma wkoll għall-poplu Malti. 
Dakinhar, il-proġett tal-akwadott tlesta u l-ilma tajjeb għax-xorb wasal mill-inħawi ta’ Ħad-Dingli u r-Rabat sal-Belt Valletta.
Il-proġett tal-akwadott inbeda fl-1612 mill-Gran Mastru Wignacourt, bix-xogħol fuqu fdat f’idejn l-Inġinier Taljan Bontadino Bontadini.
Biex ikun iċċelebrat l-400 anniversarju minn din il-ġurnata, fil-Belt Valletta saret kommemorazzjoni organizzata bħala parti mill-Catch the Drop Campaign.
Kollox beda mid-daħla tal-Belt, minn fejn il-Gran Mastru Wignacourt, akkumpanjat mill-gwardja tiegħu u xi tfal imxew tul Triq ir-Repubblika.
Mat-triq kien hemm numru ta’ tfal minn skejjel differenti b’tazez tal-ilma f’idejhom, ġest simboliku tal-wasla tal-ilma fil-Belt.
Il-mixja laħqet il-qofol tagħha fi Pjazza San Ġorġ li ntramat b’akwadott.
Fil-pjazza ngħata salut mill-musketterija, qabel il-Gran Mastru spezjona l-Gwardja tal-Unur u l-bnadar tal-Ordni qabel sar it-tberik tagħhom.
Wara, it-tfal rappreżentanti ta’ kull raħal u belt f’Malta ppreżentaw l-ilma lill-Gran Mastru qabel ġie inawgurat l-akwadott u tbierek l-ilma.
Fi tmiem din iċ-ċerimonja bdiet ċelebrazzjoni bi żfin folkloristiku u kant.
Wara li fl-aħħar jiem ġie inawgurat il-proġett tal-Parlament il-ġdid fid-daħla tal-Belt Valletta – proġett b’viżjoni tal-Partit Nazzjonalista, il-Ġimgħa filgħaxija jmiss l-inawgurazzjoni ta’ proġett ieħor li beda taħt l-amministrazzjoni preċedenti.
Dan huwa l-Proġett għar-Restawr u r-Riġerenazzjoni tal-Forti Sant Iermu.
 Dan il-proġett b’investiment ta’ €15-il miljun b’fondi tal-Unjoni Ewropea kien jinkludi xogħlijiet ta’ restawr u infrastruttura ġenerali, żvilupp, disinjar u t-trasformazzjoni ta’ diversi binjiet f’mużewijiet fost xogħlijiet oħra.
Il-proġett se jinkludi faċilitajiet għall-viżitaturi fosthom mużew tal-gwerra, parti mill-istorja tal-Belt Valletta u parti miftuħa li tkopri mixja mad-dawra tas-swar.
Il-Forti Sant Iermu għandu storja twila ta’ magna tal-gwerra li dejjem ġiet addattata u aġġornata tul iż-żminijiet.
Fil-fatt il-binijiet li jeżistu fil-Forti saru f’diversi fażijiet bejn is-sena 1400 u l-1979.
Il-post strateġiku tal-Forti li jiddefendi żewġ portijiet wassal biex kellu rwol kruċjali tul l-istorja l-aktar fl-Assedju l-Kbir u it-Tieni Gwerra Dinjiija.
Il-Mużew tal-Gwerra mifrux f’diversi binjiet fil-forti jirrakonta l-istorja militari ta’ Malta minn żmien il-preistorja sal-lum.
Il-Ħamis u l-Ġimgħa tfal minn seba’ skejjel primarji żaru l-Forti Sant Iermu fejn ħadu sehem f’attivitajiet ta’ arti, mużika, u reċtar b’rabta ma’ Jum l-Ewropa ċċelebrat is-Sibt 9 ta’ Mejju.
It-tfal kellhom ukoll l-okkażjoni jduru l-Forti u jitgħallmu dwar l-istorja tiegħu.
Il-Ġimgħa filgħodu żar dawn l-attivitajiet, il-Kummissarju Ewropew Karmenu Vella.
"Inkomplu" hi t-tema magħżula mill-għaqda tal-istudenti SDM, hekk kif tnieda l-programm elettorali għas-sena li ġejja għall-Kunsill Studenti Universitarji, il-KSU.
Waqt it-tnedija fil-Kampus tal-Università, il-President tal-SDM Luke Muscat qal li l-SDM trid tkompli fuq il-ħidma li wettqet matul is-snin li għaddew.
Qal li l-SDM se tkompli taħdem fuq il-kuntatt mal-istudenti biex l-għaqda tkun aktar relevanti għal kull student Universitarju.
Becky Micallef, li qed tikkontesta għall-kariga ta' President, fl-intervent tagħha elenkat uħud mill-ħafna proposti li l-SDM qed tippreżenta għall-istudenti.
Fost id-29 proposta, wieħed jista' jsib bosta proposti li jolqtu lill-istudenti kollha.
Micallef qalet li, fost l-oħrajn, l-SDM se tħeġġeġ lill-Gvern jintroduċi sistema pubblika tal-kiri ta' roti, filwaqt li se tkompli taħdem fuq ir-riżultati tal-Wifi Audit biex ikun assigurat li kull student ikollu aċċess kontinwu għall-wifi.
L-SDM fil-KSU se tkun qed tipprovdi rati irħas tal-lezzjonijiet tal-mutur biex titnaqqas il-konġestjoni tal-karozzi preżenti fuq il-kampus.
Il-kandidata tal-SDM għal President qalet li l-SDM fil-KSU se tkompli torganizza numru ta' sezzjonijiet ta' informazzjoni dwar il-fond imniedi biex jiżdied l-għarfien ta' opportunatijiet, filwaqt li se tkompli tinvesti b'mod dirett f'aktar minn €50,000 f'fondi.
Qalet li l-SDM fil-KSU se tikkollabora ma' għaqdiet studenteski interessati fil-"KSU Arts Festival" ħalli dan ikompli jikber.
Barra minn hekk, l-SDM fil-KSU se taħdem ukoll mal-istudenti interessati biex jiġu żviluppati numru ta' charging stations li jaħdmu b'enerġija ġġenerata mix-xemx.
Fil-programm elettorali tagħha, l-SDM qed twiegħed li fil-KSU tkompli fuq il-ħidma li diġà wettqet fi snin preċidenti ħalli jiġu sostnuti t-tim tal-futsal u dawk tal-għawm.
Barra minn hekk, se taħdem ukoll mal-MUSC biex tinħoloq Akkademja Sportiva li tinkorpora fiha t-tim tal-futsal, tim ġdid tar-rugby u anke tim ġdid tal-futbol tan-nisa.
Mario Calleja, is-Sindku ta’ Marsaskala, stqarr bl-aktar mod ċar li huwa favur il-pjan li tinbena Università fiż-Żonqor f’art li hija barra z-żona tal-iżvilupp.
F’kummenti li għadda lil dan l-istazzjon Calleja sostna li hu jara dan il-proġett bħala wieħed produttiv. 
Is-Sindku Laburista kompla jgħid li s’issa ma jeżistu l-ebda pjanti tal-proġett.
Hemm biss indikata l-footprint tal-Università fejn se ssir, u li tibda minn wara l-pixxina lejn iż-Żonqor, bi żvilupp imtarraġġ.
Is-Sindku insista li diment illi dan il-bini ma jkunx eyesore għar-residenti hu ma jara xejn ħażin fil-proġett tal-Gvern. 
Dwar dan il-bini kien hemm ukoll kritika għall-fatt li ma saritx konsultazzjoni.
“Jien kont infurmat b’dawn il-pjani ġimgħa ilu”, sostna Mario Calleja.
“Iżda ftit wara mill-Uffiċċju tal-Prim Ministru qaluli li aħjar ‘titkellmu magħna’ qabel issejjaħ laqgħa b’urġenza għall-Kunsill”.
Dan l-istazzjon ħa wkoll il-kummenti ta’ Charlot Cassar, kunsillier f’Marsaskala u membru f’isem l-Oppożizzjoni fil-Kunsill Konsultattiv tal-Gvern għan-Naħa t’Isfel ta’ Malta.
Intant, dwar dan l-iżvilupp u oħrajn li hemm pjanati li jsiru f’ODZ, jidher li sa fl-aħħar hemm min lest isemma’ leħnu.
Dan għaliex il-Moviment Graffiti qed jorganizza laqgħa nhar l-Erbgħa li ġej sabiex jiġu kunsidrati azzjonijiet konkreti li jistgħu jittieħdu biex jitwaqqaf żvilupp f’ODZ.
Matul l-ewwel kwart ta' din is-sena kien hemm żewġ inċidenti tat-traffiku fatali.
Dan ħareġ minn statistika tal-NSO , l-Uffiċċju Nazzjonali tal-Istatistika.
Jirriżulta li fl-ewwel kwart tas-sena seħħew 3,572 inċident tat-traffiku żieda ta' 10.1% fuq l-istess xhur tas-sena l-oħra.
L-akbar ammont ta' inċidenti ġew reġistrati f'B'Kara, il-Gżira, il-Ħamrun, l-Imsida, Pembroke, Tal-Pietà f'Ħal Qormi, San Ġiljan, San Ġwann, Santa Venera, Tas-Sliema, is-Swieqi u Ta' Xbiex.
L-akbar ammont ta' inċidenti seħħew il-ġimgħa b'total ta' 564 inċident.
L-ogħla rata ta' inċidenti ġraw f'B'Kara b'283 każ, imbagħad fil-Marsa u f'Ħal Qormi, b'208 u b'174 inċident rispettivament.
Mill-istatistika tal-NSO ħareġ ukoll li mit-3,572 inċident, 33 persuna li kienu passiġġiera f'vettura jew inkella li kienu għaddejjin fit-triq sofrew feriti serji kawża ta' inċident tat-traffiku.
120 sofrew ġrieħi ħfief u għall-passiġġier u persuna li fil-ħin tal-inċident kien fit-triq, tilfu ħajjithom.​
L-intervent kirurġiku biex sar trapjant lil Miguel Buġeja mar tajjeb ħafna.
Stqarret dan Marisabelle Buġeja, omm Miguel f’kummenti lil dan l-istazzjon fejn spjegat li l-professuri li operaw lil Miguel huma sodisfatti, u t-tifel qed jirkupra mill-intervent.
Kompliet li issa jridu jgħaddu bejn għaxra u ħmistax-il ġurnata biex il-bonemarrow tibda taħdem u tipproduċi ċ-ċelloli li għandu bżonn.
Fortunatament Miguel rabba ftit enerġija wara dan l-intervent, b’ommu tispjega li minkejja li qed jorqod ħafna, xi ħaġa normali wara intervent bħal dan, xorta waħda qed iqum u jilgħab xi ftit.
L-istorja diffiċli għal Miguel bdiet meta kellu sentejn u għaxar xhur.
Kellu tebgħa f’dahru, telagħlu d-deni u kien muġugħ ħafna.
Mit-testijiet li sarulu rriżulta li t-tifel kellu leukemia.
Beda t-trattament imma sfortunatament għat-tielet darba reġgħet ħarġitlu l-leukemia, din id-darba b’ċelloli fir-ras, li allura kien hemm bżonn li jsir trapjant tal-bonemarrow.
Sfortunatament, minkejja li hemm miljuni ta’ donaturi, kienet diffiċli biex jinstab donatur li jaqbel ma’ Miguel.
Meta nstab persuna, mill-aħħar testijiet irriżulta li ma kienx daqshekk kompatibbli u għalhekk tawh kurdun ta’ tarbija mill-Istati Uniti.
Min-naħa tagħha omm Miguel irringrazzjat lill-mijiet kbar li talbu għal Miguel, kif ukoll dawk kollha li b’xi mod jew ieħor imxew xi ftit minn din il-mixja mal-familja Buġeja.
Fl-aħħar sigħat, mindu Puttinu Cares appellaw għat-talb għal Miguel, din l-istorja saħansitra laħqet livell internazzjonali, b’ħafna nies minn pajjiżi differenti jibagħtu messaġġi ta’ kuraġġ fuq il-paġna ta’ Puttinu Cares fuq Facebook.
Il-Kunsill Studenti Universitarji (KSU) fi stqarrija qal li jqumu ħafna mistoqsijiet mill-aħbar tal-Gvern li se ssir Università fin-naħa ta’ isfel ta’ Malta.
Il-KSU rrimarka dwar nuqqas ta’ konsultazzjoni fuq l-proġett ta’ Università ppjanata għan-naħa ta’ isfel ta’ Malta, bil-Kunsill u l-Università ta’ Malta ma jkunux konsultati fuq dan l-proġett. 
Il-KSU esprima d-diżappunt tiegħu li ma sarx studju fuq kif Università oħra taffetwa lill-Università ta’ Malta filwaqt li l-isem ‘American University of Malta’ jista’ jwassal ukoll biex studenti barranin jaħsbu li din hija estensjoni tal-Univeristà ta’ Malta meta fil-fatt m’hemm l-ebda rabta bejn it-tnejn. 
Il-KSU qal ukoll li jekk jingħata stipendju lill-istudenti barranin, dan mhux biss imur kontra r-regolamenti fuq l-għoti ta’ stipendji imma anke tinħoloq sitwazzjoni diskriminatorja.
Il-KSU qal li minħabba li ma sarx ippjannar kif xieraq, jista’ jkun hemm ukoll sitwazzjoni fejn iż-żewġ Universitajiet jibdew jikkompetu għall-lecturers b’taqtigħa bejniethom fuq salarji u kundizzjonijiet tax-xogħol. 
Filwaqt li rrikonoxxa li l-Gvern qed jippjana li jkompli jinvesti fl-istituzzjonijiet ta’ edukazzjoni terzjarja il-KSU tenna l-appell li jingħata iktar informazzjoni fuq dan l-proġett. 
Irrifjutata talba ta’ sid ta’ karozza tal-linja ta’ €100,000 f’danni.
Sid ta’ karozza tal-linja li fl-2007 kien talab lill- mekkanik madwar €100,000 f’danni minħabba li dam biex isewwilu l-vettura, tilef il-kawża wara li l-Maġistrat qalet li kienet għażla tiegħu li jmur isewwi l-karozza għand ħaddieħor minflok il-mekkanik awtorizzat. Carmel Farrugia fetaħ kawża kontra l-mekkanik Martin Chetcuti f’Ġunju tal-2007 biex jitlob kumpens ta’ €93,268, wara li dan għamel perjodu twil mingħajr il-vettura li biha kien jaqla’ l-għejxien tiegħu għaliex il-mekkanik dam biex sewwiha.
Madankollu meta Farrugia xtara l-karozza tal-linja tat-tip King long lura f’Ottubru tal-2003, kellu kundizzjoni li l-karozza setgħet tissewwa biss għand mekkaniks awtorizzati.
Meta kellu ħsara fil-magna Farrugia ħa l-karozza għand mekkanik mhux awtorizzat li biddillu part ma’ waħda mmanifatturata hawn Malta.
Iżda ftit jiem wara l-magna waqgħet minn postha bil-konsegwenza li l-vettura ġarrbet ħsara fil-gearbox.
Minħabba li Farrugia kien għamel it-tiswijiet f’garaxx mhux awtorizzat il-garanzija ma baqgħetx valida, għaldaqstant dan saqsa lil Chetcuti biex isewwiha li qallu li l-gearbox trid tintbagħat barra għat-tiswija.
Farrugia ffirma ftehim dwar it-tiswija barra minn Malta, u qabel li jħallas depożitu ta’ €3,500 li baqa’ ma ħallas qatt.
Għalhekk minkejja li l-gearbox intbagħtet barra qatt ma ġiet lura Malta.
Il-karozza tal-linja baqgħet fil-garaxx ta’ Chetcuti għal sena sħiħa, sa ma fl-aħħar Farrugia ddeċieda li joħodha lura kif kienet, u ordnalha gearbox ġdida minn barra.
Farrugia qal li ried lil Chetcuti jħallsu tad-danni li kien jinkludi €49,000 f’telf ta’ pagi, €12,000 fi spejjeż biex jikri vettura oħra u sewwieqa oħra, €6,400 għal gearbox ġdida, u self mill-bank ta’ €23,000.
Talab ukoll li Chetcuti jħallas €2,100 għal ċitazzjonijiet li Farrugia qala’ mingħand Transport Malta bejn Ottubru u Novembru tal-2007.
Il-Maġistrat Padovani Grima qalet li kieku Farrugia sewwa l-vettura għand mekkanik awtorizzat ma kienx jitlef il-garanzija u li kieku ħallas id-depożitu l-gearbox kienet tissewwa fi ftit ġranet.
Għaldaqstant ma laqgħatx it-talba għall-kumpens.
Il-fniek u t-tiġieġ: min jikolhom u min irabbihom.
Assoċjati l-aktar ma’ xi platt imħawwar u appetituż iżda għal oħrajn huma annimali li jrabbu b’tant għożża.
Il-fniek u t-tiġieġ esebiti fil-ġonna ta’ Sant Anton qed joffru l-opportunità lill-pubbliku biex japprezza ‘l dawn il-ħlejjaq.
Il-President tal-Malta Rabbit Club Felix Farrugia qal li hawn mal-500 razza differenti ta’ fniek u min irabbihom bħala annimal domestiku jonfoq ħafna flus u jagħmel dan b’dedikazzjoni.
“Dawn huma lovers tal-pets irabbuhom just biex ikollhom bħala pets.
Hawn breeders oħrajn li jrabbu għal-lat kummerċjali, Alla ħares jieqfu u ma jiklux iżjed il-fniek għax dan huwa wieħed mill-aktar laħam sustanzjuż,” qal Felix Farrugia.
tvm.com.mt tkellem ma numru ta’ nies dwar kif bdew irabbu l-fniek.
Min qal li jara l-fenek affaxxinanti u beda jrabbi ftit ftit u llum għandu kważi 80 fenek, u min qal li t-trobbija tal-fniek bdiet mix-xiri ta’ wieħed bħala pet għat-tfal.
Il-President Marie-Louise Coleiro Preca wkoll ħadet pawsa mill-programm ta’ ħidma biex tammira l-wirja li tinkludi wkoll tiġieġ u ħamiem.
Il-wirja organizzata flimkien mill-Malta Fancy Poultry & Pigeon Club u l-Malta Rabbit Club se tibqa’ miftuħa sal-Ħadd.
Il-Ministru Zammit Lewis: €80 miljun fl-ekonomija tal-pajjiż mill-industrija tal-films.
Il-bibien tal-Berġa ta’ Kastilja fetħu għall-pubbliku għal sensiela oħra ta’ laqgħat ta’ konsultazzjoni mal-membri tal-Kabinett.
Fl-ewwel laqgħa, sema’ dak li għandhom xi jgħidu n-nies il-Ministru għat-Turiżmu, Edward Zammit Lewis.
Spikka intervent minn membru tal-pubbliku li ppropona aktar investiment fis-settur tal-lukandi ta’ sitt stilel.
Din il-persuna qalet li dan is-settur għandu jiġi estiż f’żewġ postijiet, f’Għawdex u fil-Belt Valletta.
Semma l-idea ta’ wine tourism fejn qal li f’Għawdex nofs l-għelieqi  mhux qed jinħadmu u għalhekk il-Gvern għandu jidħol għal dan is-settur, anki mal-privat biex f’Għawdex, dawn l-għelieqi jinbidlu f’attrazzjoni turistika.
Intervent ieħor sar minn ħaddiem tal-Air Malta li staqsa x’qed isir fil-konkret u x’futur hemm fil-kumpanija, bil-Ministru Zammit Lewis iwieġeb li l-ħaddiem ma kellux tort f’dak li sar u l-isfidi messhom ilhom li ġew indirizzati.
Il-Ministru għat-Turiżmu Edward Zammit Lewis ħabbar li din is-sena l-ekonomija tal-pajjiż se tkun qed iddaħħal €80 miljun b’mod dirett mill-industrija tal-films.
Dan wara li fl-2013 kien hemm dħul ta’ €5 miljun u fl-2014, €29 miljun.
Qal ukoll li l-Gvern se jniedi proċess kompetittiv għall-aħjar użu tat-tankijiet tal-films tar-Rinella.
Il-Ministru Zammit Lewis semma l-isfida li għandha quddiemha l-Air Malta u qal li l-Gvern qed jieħu ċertu deċiżjonijiet, li forsi mhumiex popolari, imma huma għall-ġid tal-kumpanija.
Semma Dar il-Mediterran għall-Konferenzi li llum il-ġurnata qed tagħmel il-qligħ u l-Gvern qed jara kif dan il-post jista’ jsir aktar kummerċjali.
Il-Ministru qal ukoll li minbarra r-rekord ta’ passiġġieri li ġew Malta bl-ajru, grazzi għall-MIA li qed topera lejn 94 ajruport madwar l-Ewropa, dis-sena ukoll se jkollna rekord ta’ cruise liners.
Huwa stmat li sal-aħħar tas-sena se jiġu pajjiżna mas-640,000 passiġġier bil-cruise liners.
Dwar l-Istitut tal-Istudji Turistiċi, l-ITS, il-Ministru Zammit Lewis qal li f’Għawdex hemm istitut state of the art, li hija skola-lukanda iżda la hemm studenti jgħixu fiha u wisq iktar għandha biżżejjed studenti jistudjaw.
Qal li dan mhux aċċettabbli.
Patri Mark ma jistax ibierek ċrieket ta’ koppji gay.
L-Arċisqof Charles J. Scicluna talab lil Patri Mark Montebello biex isegwi l-prassi u d-dixxiplina tal-Knisja fil-Ministeru tiegħu, speċjalment fiċ-ċelebrazzjonijiet ta’ riti sagri u fir-ritwali tal-Knisja.
Fi stqarrija, il-Kurja qalet li llum f’nofsinhar saret laqgħa kordjali bejn l-Arċisqof Scicluna, Patri Mark Montebello u l-Provinċjali tad-Dumnikani fejn l-Arċisqof ħeġġeġ lil Patri Mark biex ikompli bil-ħidma pastorali tiegħu ma’ persuni omosesswali, iżda talbu jkompli jsegwi l-prassi u d-dixxiplina tal-Knisja fil-ministeru tiegħu, speċjalment fiċ-ċelebrazzjoni ta’ riti sagri u fir-ritwali tal-Knisja.
Mistoqsi minn tvm.com.mt jekk Patri Mark jistax ikompli jbierek iċ-ċrieket ta’ koppji gay, kelliem għall-Kurja weġibna li skont il-prassi u d-dixxiplina tal-Knisja, ir-ritwali tat-tberik taċ-ċrieket tal-għerusija u tat-tieġ, u tal-wegħdiet tal-għerusija u l-kunsens għaż-żwieġ, huma riżervati biss għall- għerusija u żwiġijiet bejn raġel u mara.
Dan l-iżvilupp seħħ wara li lbieraħ ġie ppubblikat ritratt ta’ Patri Mark Montebello jbierek iċ-ċrieket f’ċerimonja ta’ għerusija bejn żewġt irġiel.
L-istqarrija temmet tgħid li Patri Mark irringrazzja lill-Arċisqof u lill-Vigarju Ġenerali għas-sapport tagħhom u qabel li fil-ministeru pastorali tiegħu ma’ persuni omosesswali hu jkompli jsegwi l-prassi u d-dixxiplina tal-Knisja.
Il-President: agħtu prijorità lill- anzjani li jaħdmu wara l-età tal-irtirar.
Il-President Marie Louise Coleiro Preca appellat lit-trade unions Maltin biex jagħtu prijorità lill-fatt li anzjani, jew persuni li jkunu qabżu l-età tal-irtirar u jibqgħu jaħdmu, jistgħu jiġu sfruttati fuq il-post tax-xogħol.
Il-President kienet qed tindirizza seminar tal-Forum Nazzjonali tat-Trade Unions.
Bit-tema r-rwol u l-ħidma tat-trade unions favur anzjanità attiva permezz ta’ negozjar kollettiv, is-seminar ġie organizzat mill-Forum Nazzjonali tat-Trade Unions li twaqqaf sena ilu mill-Presidenza.
Il-President Marie Louise Coleiro Preca qalet li t-trade unions għadhom mhumiex jiffukaw biżżejjed fuq l-anzjanità attiva fuq il-post tax-xogħol.
Sostniet li hemm bżonn ta’ bidla fil-qafas legali sabiex dawk il-persuni li jaqbżu l-età tal-irtirar u jibqgħu jaħdmu ma jiġux sfruttati fuq il-post tax-xogħol.
Appellat lill-unions sabiex jindirizzaw u jagħtu prijorità lil din il-forma ta’ abbuż.
Il-President qalet li t-trade unions jistgħu jkunu katalisti biex ma jinħolqux problemi f’dawk li jistgħu jkunu vulnerabbli.
Il-President qalet li issa li għaddiet l-ewwel sena mit-twaqqif tal-Forum Nazzjonali tat-Trade Unions, titlob li jsir analisi ta’ dak li seħħ f’dan il-forum f’din is-sena.
Il-ġerontologu Dr Marvin Formosa qal li r-riċerka turi li minn studju tal-Unjoni Ewropea fl-2012 ħareġ li Malta tinsab fil-post ta’ qabel tal-aħħar fin-numru ta’ nies ‘il fuq minn 55 sena li jkunu għadhom jaħdmu.
Fost ir-raġunijiet ewlenin għaliex jitilqu mix-xogħol hemm il-kundizzjonijiet mhux tajbin tax-xogħol u nuqqas ta’ saħħa.
Dr Marvin Formosa qal, “Fis-snin li ġejjin se jkun hawn iżjed anzjani, ‘il fuq minn 65, iżjed milli tfal.
Allura hemm bżonn li l-anzjani jkollhom iżjed opportunità biex jaħdmu.
Huwa kemm tajjeb għalihom u wkoll tajjeb għas-soċjetà inġenerali.
Biex l-ekonomija tal-pajjiż tmur għall-aħjar irridu naraw li dawk il-persuni li jew ma jaħdmux, jew jaħdmu b’xogħol informali, jibdew jaħdmu iżjed fil-labour market formali.”
Dr Formosa qal li hemm bżonn ta’ policies li jagħtu iżjed inċentivi biex dawn in-nies jibqgħu jaħdmu.
Qal li dawn jistgħu jvarjaw minn inċentivi soċjali għal dawk fiskali.
Servizz għal 24 siegħa għal dawk attakkati sesswalment.
Vittmi ta’ attakki sesswali se jkollhom il-possibbiltà li jirrikorru għall-għajnuna ta’ professjonisti f’taqsima li se titwaqqaf għal dan l-għan fl-isptar Mater Dei.
Is-servizz se jkun aċċessibbli 24 siegħa kuljum mit-Tnejn sal-Ħadd. 
It-tim se jkun magħmul minn tabib, infermier, social worker, psikologu u pulizija li se jkunu disponibbli biex joffru l-għajnuna f’kull stadju tal-proċess minn meta jsir l-ilment sal-fażi tal-Qorti jekk ix-xewqa tal-vittma tkun li tipproċedi bir-rapport.
Waqt it-tnedija tas-servizz SART il-Ministru għall-Familja u Solidarjetà Soċjali Marie Louise Coleiro Preca qalet li s-sena li għaddiet saru 11-il rapport minn dawk li għandhom minn 18-il sena ‘l fuq dwar allegat attakki sesswali iżda qalet li l-għadd reali x’aktarx huwa ferm ikbar minħabba li ħafna mill-vittmi jżommu siekta dwar l-esperjenza tagħhom.
Qalet li dawn jinkludu nies li jkunu f’relazzjoni jew miżżewġin u li jkunu ġew abbużati mis-sieħeb jew sieħba tagħhom.
Il-Ministru qalet li s-servizz tas-SART se jkun offrut bi sħab bejn il-Gvern u l-privat u huwa mmirat li jħajjar aktar vittmi biex ifittxu l-għajnuna.
Il-Ministru tas-Saħħa Godfrey Farrugia qal l-istudji dwar il-qagħda preżenti kienu bdew fl-2009 iżda l-konklużjonijiet tiegħu tħallew fuq l-ixkaffa.
Huwa qal li dan is-servizz għandu l-għan li joffri appoġġ u trattament kontinwu u b’dinjità lil dawk il-persuni li jkunu sofrew minn xi esperjenza trawmatika.
Il-Ministru tal-Familja u s-Solidarjetà Soċjali, Marie Louise Coleiro Preca ħabbret ukoll li nhar l-Erbgħa se tibda l-ħidma biex il-Parlament Malti jirratifika l-konvenzjoni kontra l-vjolenza domestika magħrufa bħala l-konvenzjoni ta’ Istanbul.
Malta tfakkar l-irvellijiet tas-Sette Giugno tal-1919.
Malta fakkret il-festa nazzjonali tas-Sette Giugno li tfakkar l-irvellijiet fl-1919 li taw bidu għall-mixja Kostituzzjonali u Parlamentari ta’ Malta.
Waqt li ċ-ċeremonja ewlenija tas-Sette Giugno saret nhar il-Ġimgħa, l-attivitajiet fil-jum propju tal-festa saru mill-membri tal-Kumitat Festi Nazzjonali li taw tislima lill-erba’ vittmi li mietu fis-7 ta’ Ġunju 1919, bi tqegħid ta’ fjuri fuq il-qabar ta’ Lorenzo Deyer, Carmelo Abela, Giuseppe Bajada u Emmanuele Attard fiċ-ċimiterju Maria Addolorata f’Raħal Ġdid.
Din il-ġrajja mdemmija kienet il-bidu tal-mixja kostituzzjonali għaliex wasslet biex bdiet titlaqqa’ l-Assemblea Nazzjonali  li fasslet it-talbiet għal Kostituzzjoni ġdida u għall-ewwel Parlament Malti.
Ix-xrara li wasslet għall-irvellijiet tas-Sette Giugno ħadet f’ħuġġieġa meta f’dimostrazzjoni ta’ protesta fil-Belt, suldati Ingliżi fetħu n-nar fuq il-miġemgħa ta’ Maltin.
L-għadd tal-mejta riżultat tal-irvellijiet kien tela’ għal sitta u ndarbu ħafna oħrajn.
Minbarra dawk li xerrdu demmhom u mietu l-lista kienet tinkludi ħafna oħra li ddaħħlu għall-kura b’feriti ħafna minnhom minn bajonetti.
Id-dimostrazzjonijiet ġew fi żmien meta l-Poplu Malti kien qed jgħix it-tbatija u fl-istess ħin kien f’salib it-toroq.
Kienu wkoll żmenijiet imqallba mill-att politiku għax Malta wara li ġġieldet l-ewwel gwerra mal-Alleati baqgħet b’xiber imnieħer għax il-kostituzzjoni mwiegħda sa dak iż-żmien baqgħet qatt ma ġiet.
Ħafna storiċi jemmnu li l-irvellijiet tas-Sette Giugno biddlu d-direzzjoni, għaliex l-Ingliżi riedu jiddeċiedu x’se jagħmlu f’Malta.
It-tixrid tad-demm fis-Sette Giugno u l-prezz qares li tħallas mill-vittmi Maltin, wassal biex fl-1921 il-Gvern Ingliż ta lil Malta l-kostituzzjoni msejħa tas-Self Government biex il-Maltin b’hekk ingħataw id-dritt li jmexxu huma l-affarijiet interni ta’ Malta.
Il-Kunsill tal-Gvern kien magħmul minn Parlament ta’ 32 membru u Senat magħmul minn 17-il membru.
Il-gamiema meqjusa speċi vulnerabbli mill-KE.
L-istatus il-ġdid jaf iwassal għal reviżjoni dwar il-kaċċa fuq din l-ispeċi.
Il-Kummissjoni Ewropea poġġiet gamiema Ewropea fil-lista tal-aktar speċi vulnerabbli li jiġu estinti.
Dan jaf iwassal biex issir reviżjoni tal-fatt li dan l-għasfur jista' jiġi kkaċjat.
Bird Life Malta, irrappreżentata mid-direttur Steve Micklewright u l-manager għall-konservazzjoni Nicholas Barbara ħabbru din l-aħbar f'konferenza stampa dalgħodu.
Il-lista t'għasafar ġiet ippreżentata wara riċerka estensiva dwar l-ispeċi differenti, u turi li l-gamiema waslet kważi biex issir speċi fil-periklu t'estinzjoni - bil-popolazzjoni tagħha tara tnaqqis ta' 80% mit-80ijiet.
Il-lista ġiet miġbura f'daqqa minn Bird Life Malta, u għandha l-appoġġ tal-organizzazzjoni tal-konservazzjoni internazzjonali The International Union for Conservation of Nature.
L-istudju sar fuq 533 speċi, b'170 minnhom marbuta ma' Malta.
Ir-rapport juri li wieħed mill-aktar fatturi li qed inaqqas il-popolazzjoni hija l-kaċċa fuq il-gamiem.
Bird Life sejħet għal reviżjoni min-naħa tal-Gvern dwar il-kaċċa fuq l-ispeċi, issa li din l-ispeċi ngħatat status ta' konservazzjoni ġdid.
Sostniet li l-istati membri l-oħra diġà daħħlu fis-seħħ kontrolli fuq il-kaċċa.
Iċ-Chairperson tal-Alternattiva Demokratika, Arnold Cassola fi stqarrija qal li l-Alternattiva Demokratika offriet li tikkopera mal-Gvern biex jinstab sit alternattiv għall-American University li l-Gvern ħabbar li se ssir f’Żonqor Point f’Marsaskala.
Madankollu qal li sfortunatament il-Gvern għadu ma laqgħax din l-offerta. 
Arnold Cassola qal li l-Università hija idea tajba imma li din issir fuq art li hija verġni hija idea ħażina ħafna li se twassal biex ikomplu jinqerdu aktar spazji naturali aċċessibbli għall-pubbliku.
Żied li meta jingħad li din hija art abbandunata tkun qed tinstab biss skuża għaliex dan l-ispazju miftuħ għandu jiġi mħares biex jerġa’ jingħata d-dehra naturali tiegħu. 
Cassola qal li l-proġett kif propost se jżid it-traffiku fiz-zoni ta’ Ħaż-Żabbar u Wied il-Għajn.
Dan filwaqt li l-Forti Rikasoli fil-Kalkara għandu jiġi restawrat u jingħata użu li huwa utli.
Cassola jissuġġerixxi li l-Università tiġi allokata f’dan is-sit li jista’ joħloq sinerġija ma’ Smart City li tinsab viċin il-Forti Rikasoli.
L-Alternattiva Demokratika tenniet li l-proposta tagħha hija ta’ benefiċċju għal kulħadd. 
Ftit tal-jiem ilu, il-Prim Ministru ħabbar dan il-proġett flimkien ma’ park naturali fin-naħa ta’ isfel ta’ Malta u qal li dawn huma żewġ siti li wieħed mhux se jiddejjaq li jkun jgħix ħdejhom.
Iżda minbarra l-Alternattiva Demokratika anke l-għaqdiet ambjentali fl-aħħar jiem qalu li ma jaqblux mas-sit magħżul hekk kif huwa żona barra mill-iżvilupp.
Il-poplu Malti u Għawdxi hu ffortunat li f’pajjiżna hawn eluf ta’ persuni li jaħdmu fis-settur tas-Saħħa u li huma tant iddedikati fix-xogħol tagħhom.
Għall-maġġoranza ta’ dawn il-ħaddiema, ma jeżistux iljieli jew festi, iżda huma impenjati li joffru s-servizz tagħhom kull ħin u kull mument.
Fi stqarrija f’isem ix-Shadow Minister għas-Saħħa Claudette Buttiġieġ, il-Partit Nazzjonalista qal li fl-aħħar ġimgħat u xhur kienu bosta dawk il-ħaddiema fis-settur pubbliku fil-qasam tas-Saħħa li għamlu kuntatt mal-Partit u tkellmu dwar it-tħassib tagħhom għall-mod kif qed jitmexxa dan il-qasam.
Jidher ċar li l-kriterji fl-għażliet ta’ min imexxi l-istituzzjonijiet tas-Saħħa f’pajjiżna mhux qed ikunu ċ-ċertifikati u l-esperjenza, iżda fatturi oħrajn.
U dan il-fatt qed iqanqal rabja kbira fost il-ħaddiema, sostna l-Partit Nazzjonalista.
Fid-dawl ta’ dan, il-Partit Nazzjonalista qal li qed jieħu nota tal-każi kollha ta’ inġustizzji li qed jaslulu, filwaqt li appella lill-Ministru Konrad Mizzi u lis-Segretarju Parlamentari Chris Fearne biex minnufih ireġġgħu lura din l-attitudni u jwettqu l-wegħda li huma stess għamlu, jiġifieri dik tal-accountability, it-trasparenza u l-meritokrazija.
Il-Ġiżwiti jappellaw lill-Gvern biex  quddiem it-theddida li huma rċevew permezz ta' balla f'ittra anonima, jagħlaq kemm jista' jkun malajr il-kontroversja dwar shooting range biswit Mount St Joseph fil-Mosta.
Il-kontroversja dwar ix-shooting range proposta 150 metru bogħod minn Mount St Joseph fil-Mosta tieħu dimensjoni ikbar hekk kif il-Ġiżwiti rċevew ittra anonima b'theddid u b'balla ġo fiha.
Dwar din it-theddida u dwar is-sitwazzjoni preżenti dwar il-proposta ta' shooting range ħdejn Mount St Joseph, Net News tkellem mal-Provinċjal tal-Ġiżwiti Fr.Patrick Magro li tkellem dwar laqgħa li kellhom mal-Gvern.
Jidher li minkejja l-impressjoni li l-Gvern għandu proġett għal shooting range ġdida, ir-realtà hi differenti.
Għall-Ġiżwiti t-theddida li rċevew hi serja.
Minkejja l-pressjoni li qed issir, l-appoġġ għall-Ġiżwiti kontra l-proposta tal-Gvern li jagħmel shooting range ħdejn Mount St. Joseph qed issaħħaħ l-appoġġ.
L-inċertezza dwar jekk Mount StJoseph hux se jibqa’ l-post li dejjem kien fejn is-silenzju jiddomina z-żona, tibqa’ tikber hekk kif għadu mhux magħruf il-futur ta' dan il-post li fih imorru madwar 10,000 persuna kull sena.
Il-Gaudos f’nofs kontroversja.
Tqum polemika dwar vapur tal-Gozo Channel li nofs triq lejn Għawdex reġa’ lura lejn iċ-Ċirkewwa.
Il-kumpanija Gozo Channel ammettiet li kien żball tagħha li l-vapur MV Gaudos ħalla n-nies l-art fiċ-Ċirkewwa.
Il-Partit Nazzjonalista ta verżjoni differenti minn tal-kumpanija u qal li dan kien każ ta’ abbuż ta’ poter mill-Ministru għal Għawdex li min-naħa tiegħhu ċaħad li talab li vapur jerġa’ lura.
Tard il-Ħadd filgħaxija, il-vapur MV Gaudos kien qabad triqtu miċ-Ċirkewwa lejn il-Port tal-Imġarr fejn kien se jorbot għal-lejl.
Fi stqarrija, il-Gozo Channel qalet li f’każi bħal dawn il-policy tal-kumpanija hi li meta jkun hemm passiġġieri u vetturi jistennew fuq il-moll dawn jitgħabbew u jittieħdu t-terminal tal-Imġarr, anke jekk il-vapur ikun fuq l-aħħar vjaġġ qabel jieqaf għal-lejl.
Il-kumpanija qalet li f’dan il-każ ma ġiex verifikat jekk hemm passiġġieri u vetturi jistennew u l-vapur MV Gaudos minnufih beda l-vjaġġ lejn l-Imġarr wara li ħatt fiċ-Ċirkewwa.
B’konsegwenza t’hekk għadd ta’ passiġġieri u vetturi tħallew l-art.
Il-Partit Nazzjonalista permezz tal-kelliema tiegħu għal Għawdex allega fi stqarrija li l-Ministru għal Għawdex għamel xenata fiċ-Ċirkewwa u sejjaħ lura l-vapur Gaudos.
Il-Partit Nazzjonalista qal li l-Ministru Refalo aġixxa b’mod skorrett u sejjaħ dan bħal abbuż u issa qed jitfa’ l-ħtija fuq ħaddieħor.
Il-Ministru Refalo ċaħad li sejjaħ lura l-vapur.
Il-Gozo Channel fl-istqarrija tagħha qalet li l-manager tal-ġurnata rċieva telefonata mill-Ministru ta’ Għawdex, li lmenta li l-vapur ħalla n-nies l-art. Fl-istqarrija l-kumpanija kkonfermat li l-Ministru ta’ Għawdex fl-ebda ħin ma ordna jew talab li l-vapur jirritorna ċ-Ċirkewwa biex jgħabbi lilu u l-passiġġieri l-oħra.
Il-kumpanija qalet li l-manager iddeċieda li l-Gozo Channel żbaljat u ordna lill-kaptan tal-vapur jirritorna ċ-Ċirkewwa biex jgħabbi lill-passiġġieri u l-karozzi li kien hemm jistennew fit-terminal.
Il-Gozo Channel skużat ruħha għal dan l-inċident u qalet li se tibqa’ tagħmel dak kollu possibbli biex tagħti l-aħjar servizz lill-passiġġieri.
Sadanittant fil-parlament il-Ministru għal Għawdex Anton Refalo qiegħed fuq il-mejda tal-kamra żewġ affidavit minn persuni li kienu qed jistennew il-vapur li fl-ebda ħin il-Ministru ma ordna li l-vapur jerġa’ lura.
Ebda żblokk fit-tilwima bejn l-HSBC u l-MUBE – għada l-ħaddiema jerġgħu ma jidħlux xogħol.
Il-ħaddiema tal-HSBC iddeċidew li jissuktaw bl-azzjoni ta’ strajk għalkemm għaddejjin sforzi ta’ medjazzjoni biex tinstab soluzzjoni għat-tilwima bejn l-MUBE u l-HSBC dwar it-tiġdid tal-ftehim kollettiv.
Sadanittant għat-tieni jum, l-HSBC ta servizz limitat minn uħud mill-fergħat tiegħu.
Maġġoranza assoluta tal-ħaddiema tal-HSBC membri tal-Union tal-Impjegati tal-Banek, l-MUBE, ivvuttaw favur li jkomplu bid-direttivi u l-Erbgħa ma jidħlux għax-xogħol.
Il-President tal-MUBE, William Portelli qal li disgħin fil-mija tal-ħaddiema segwew id-direttivi tal-Union u għat-tieni jum ma daħlux għax-xogħol.
Mill-banda l-oħra, kelliem għall-HSBC qal li t-Tlieta ngħata servizz t’emerġenza ta’ ġbid ta’ flus fi ħdax-il fergħa, fosthom fil-fergħat ta’ Raħal Ġdid, Tas-Sliema u l-Belt Valletta li taw dan is-servizz nhar is-Sibt ukoll.
L-istess kelliem qal li waqt li ħafna fergħat baqgħu magħluqa, xorta ngħata servizz mill-ATMs kollha.
Ftit minuti qabel bdiet laqgħa mal-ħaddiema tal-HSBC li fiha ġie deċiż li jissuktaw l-azzjonijiet industrijali, il-President Portelli m’eskludiex li jista’ jkun hemm żblokk fit-tilwima bil-medjazzjoni li qed issir mill-Assoċjazzjoni ta’ min iħaddem u mill-uffiċċju tal-Prim Ministru.
“Hemm medjazzjoni għaddejja però għad irridu naraw x’jiżviluppa u joħroġ minnha però sal-lum, sa issa għad m’hemm xejn konkret min-naħa tal-Bank u ovvjament ir-raġuni li qed niltaqgħu llejla biex naraw minn hawnhekk kif se nimxu mal-ħaddiema.”
Is-sur Portelli qal li l-MUBE ma tridx tibqa’ tiddiskuti għal dejjem iżda trid proposti konkreti fuq it-tiġdid tal-ftehim kollettiv.
Qal li fiċ-ċirkustanzi hemm theddida serja għan-negozjati tal-ftehim kollettiv hawn Malta.
“Li tiddiskuti dejjem mingħajr proposti konkreti m’għandek xejn.
Għandek ukoll imbagħad jibda dieħel id-dubju fuq job security li fil-verità anki t-threat tal-lock out li ħarġet l-HSBC ukoll skont aħna ma kinitx flokha għax jekk inti għandek xi ħaġa konkreta tipprova tpoġġiha fuq il-mejda biex tevitah dan ukoll il-fatt li r-relazzjonijiet industrijali hawn Malta kulħadd jaf x’inhuma u b’ buon sense tista’ tasal.”
Huwa fakkar li n-negozjati dwar il-ftehim kollettiv ilhom li bdew minn Ottubru tal-2013, u f’Awwissu tas-sena l-oħra, l-MUBE kienet ħasset li ntlaħaq ftehim.
Qal iżda li minn dak iż-żmien sal-lum ma kien hemm l-ebda konferma mill-HSBC li dak li kien miftiehem jiġi ffirmat.
L-evoluzzjoni tal-purċissjoni mill-Knisja Katidrali fiċ-Ċitadella.
Il-purċissjoni tal-Ġimgħa l-Kbira li toħroġ mill-Katidral ta’ Għawdex mhux dejjem kienet kif nafuha llum.
Din il-purċissjoni nibtet maż-żmien mid-devozzjoni lejn il-misteru tal-fidwa u l-kurċifiss.
Dun Joe Calleja li hu responsabbli minn din il-purċissjoni rrimarka li d-devozzjoni lejn il-kurċifiss kompliet tikber maż-żmien speċjalment mit-twaqqif tal-Fratellanza tal-Agunija fl-1654.
“Tliet snin wara t-twaqqif ta’ din il-Fratellanza kien inġieb kurċifiss tal-injam minn Ruma u ftit snin wara ġabu miegħu wkoll l-ewwel vara ta’ San Ġwann tad-Duluri, din nistgħu ngħidu kienet l-ewwel vara kbira li kien hawn f’dan il-Katidral.”
Dun Joe Calleja qal li l-ewwel vari li bdew joħorġu fil-purċissjoni tal-Katidral inġiebu Għawdex f’nofs is-seklu tmintax.
Qal li dawn il-vari iżda ma kinux joħorġu f’purċissjoni kif nafuha llum.
“Kienu nġabu ħames vari x’aktarx minn Sqallija wħud jgħidu li nħadmu hawn ċertament minn xi ħadd Sqalli għax tidher l-influwenza tal-arti Sqallija f’dawn il-vari u saru l-ħames misteri tar-rużarju li fihom nimmeditaw il-misteri tat-tbatija jiġifieri l-istatwa ta’ Ġesù fl-Ort, imbagħad għandna l-istatwa tal-kolonna, l-istatwa tal-porpra, imbagħad Ġesù Redentur u l-vara l-Kbira li kien hawn.”
Jingħad li dawn il-vari kienu jiġu esposti fil-Katidral kull ġimgħa tar-Randan u bihom kienet issir purċissjoni żgħira b’vara waħda kull ġimgħa.
“Kien hemm żmien meta dawn il-vari t’hawnhekk kienu jinżlu fil-Bażilika ta’ San Ġorġ u kienu ż-żewġ parroċċi joħorġu purċissjoni waħda fir-Rabat.
Imbagħad wara li reġgħet saret il-firda bdew joħorġu żewġ purċissjonijiet.”
Għalhekk il-purċissjoni tal-Ġimgħa l-Kbira b’seba’ vari mill-Katidral toħroġ sena fil-Ġimgħa l-Kbira u s-sena ta’ wara f’Ħadd il-Palm.
Dun Joe li qal li llum il-purċissjoni ħadet aktar il-forma ta’ pageant bis-sehem ta’ madwar 250 persuna lebsin ta’ persunaġġi Bibliċi jew suldati Rumani.
F’Ragusa ssir il-purċissjoni tal-Ġimgħa l-Kbira bi statwi ta’ artist Malti.
Il-purċissjonijiet tal-Ġimgħa l-Kbira mhumiex tradizzjoni ta’ Malta biss! Madankollu f’pajjiżi oħra hemm użanzi differenti.
 F’Ragusa Ibla fi Sqallija għandhom diversi statwi li jirrappreżentaw mumenti differenti mill-passjoni u l-mewt ta’ Ġesù, iżda fil-purċissjoni li ħarġet mill-Katidral fit-8.00 tal-lejla jintużaw biss żewġ statwi, it-tnejn xogħol artist Malti.
Fil-jiem li għaddew, crew minn Television Malta żar il-Katidral ta’ Ragusa Ibla.
Fl-Italja l-Ġimgħa l-Kbira mhux jum ta’ btala pubblika.
Għalkemm l-iskejjel ma jiftħux, mill-bqija hi ġurnata normali ta’ xogħol.
Għalhekk il-funzjonijiet fil-knisja jsiru tard waranofsinhar u fejn issir purċissjoni toħroġ filgħaxija.
F’Ragusa Ibla, li hi l-parti l-antika fin-naħa ta’ isfel ta’ din il-belt fi Sqallija, il-purċissjoni mill-Katidral ta’ San Ġorġ toħroġ fit-tmienja ta’ filgħaxija b’żewġ statwi biss.
Fuq quddiem Kristu Mejjet.
Warajh id-Duluri.
Il-purċissjoni tieħu l-forma ta’ pellegrinaġġ bin-nies bix-xemgħa f’idejhom u s-sehem tal-banda tal-post li ddoqq marċi funebri.
Dawn iż-żewġ statwi li saru fl-2007 u fl-2009 huma xogħol l-artist Malti: Aaron Camilleri Cauchi li kien ġie kummissjonat jagħmilhom mill-Kappillan tal-Katidral Dun Pietro Floridia li ra xogħlijiet tiegħu f’Malta u xtaq li jinħadmu fil-kartapesta.
“Ħaġa interessanti li bħal speċi Sqallija l-kartapesta aħna hawn Malta oriġinat minn Sqallija madwar 300 sena ilu u prattikament anki kif spjegali l-Kappillan illum il-ġurnata ma tantx għadek issib Sqallin li jaħdmu din it-teknika tal-kartapesta tradizzjonali.
Ridt ukoll noqgħod daqsxejn attent minħabba l-użanzi u t-tradizzjonijiet Sqallin allura l-istil għalkemm huwa stil tradizzjonali Malti però ridt ukoll inżomm f’moħħi l-istil li jogħġob lill-Isqallin allura anki bħala kuluri anki bħala mod kif tesprimi d-devozzjoni fil-vara huma daqsxejn differenti minn dawk Maltin li aħna mdorrijin bihom,” qalilna l-artist Aaron Camilleri Cauchi.
Għall-Katidral ta’ Ragusa, Aaron Camilleri Cauchi ħadem ukoll l-istatwa ta’ Kristu Rxoxt.
Il-Kappillan tal-Katidral stqarr li kien sodisfatt ħafna b’dan ix-xogħol artistiku u ma eskludiex li fil-ġejjieni jikkummissjona xogħol ieħor lill-artist Malti.
“Kuntent ħafna b’dawn l-istatwi u bil-mod il-mod daħlu fi qlub il-popolazzjoni ta’ Ragusa,” qalilna l-Kappillan tal-Katidral ta’ Ragusa Ibla.
Ma’ Television Malta, Dun Pietro Floridia tkellem dwar it-tradizzjonijiet tal-Ġimgħa Mqaddsa f’Ragusa li qal tibda f’Ħadd il-Palm fejn Ġesu Sagramentat jiġi espost għal 40 siegħa ta’ adorazzjoni.
Mill-Ħadd ukoll, minn knejjes differenti joħorġu purċissjonijiet bi statwi li jirrappreżentaw mumenti mill-passjoni ta’ Ġesù.
“Jidħlu hawnhekk fil-Katidral ta’ San Ġorġ fejn jibqgħu għal madwar 10 minuti li matulhom issir prietka qasira, segwita b’mumenti ta’ adorazzjoni quddiem is-Sagrament u jirritornaw proċessjonalment lejn il-knisja mnejn ħarġu.
Huma mumenti partikulari b’attendenza qawwija għal tradizzjoni li ntirtet minn ġenerazzjoni għal oħra.”
F’Ħadd il-Palm saru l-purċissjonijiet bl-istatwi tad-Duluri, il-Maddalena u Kristu marbut mal-kolonna.
It-Tnejn li għadda żewġ fratellanzi oħra ħadu statwi tagħhom proċessjonalment lejn il-Katidral: Kristu fl-Ort tal-Ġetsemani u Kristu fi ħdan il-Madonna.
It-Tlieta saret il-pruċissjoni bl-istatwa tal-Veronika.
Fiż-żjara fil-Katidral ta’ Ragusa Ibla, l-istatwa ta’ Kristu Rxoxt kienet mgħottija b’arazz kbir, magħruf bħala Tela Quaresimale, li tirrappreżenta x-xena tal-mewt ta’ Ġesù fuq il-golgota.
Din tpoġġiet f’Ras ir-Randan u issa titneħħa f’Sibt il-Għid mal-kant tal-Glorja u b’hekk l-Irxoxt jiġi jispikka fuq l-artal tal-Katidral.
Dawn it-tliet statwi li jirrappreżentaw mumenti differenti fil-Ġimgħa Mqaddsa mhumiex l-uniku rabta ta’ dan il-Katidral ma’ Malta.
F’Mejju huma bosta l-Maltin li jitilgħu hawnhekk għaċ-ċelebrazzjoni tal-festa titulari ta’ San Ġorġ.
L-istess Katidral ta’ Ragusa nbena fl-istess perjodu tal-Katidral tal-Imdina għax it-tnejn iġġarrfu bit-terremot tal-1693.
Mijiet jagħtu l-aħħar tislima lil Matthew Bartolo.
Għall-ħabta tat-3.00 ta’ waranofsinhar folla kbira ta’ nies inġabret fil-knisja ta’ Ħal Kirkop u fit-toroq tal-madwar fejn ingħatat l-aħħar tislima lil Matthew Bartolo.
Id-diżgrazzja li ħasdet f’qasir il-għomor lil Matthew, seħħet f’fabbrika tal-għamara meta huwa mifhum li nqabad minn qaddu f’magna tal-injam.
Il-quddiesa tal-funeral ġiet ikkonċelebrata mill-Arċisqof Charles Scicluna, li waqt l-omelija ddeskriva lil Matthew bħala żagħżugħ mimli enerġija u ġenerożità.
Il-mewt meta tkun qed taħdem biex twettaq il-ħolm tiegħek, hija kiefra, qal l-Arċisqof.
Tkellem dwar il-ħbiberija sabiħa li kien jaqsam Matthew ma’ sħabu u appella liż-żgħażagħ sabiex ikunu leali lejn xulxin u ma jużawx il-ħbiberija għal xi skop ieħor.
L-Arċisqof appella lil mijiet preżenti sabiex iħossu f’qalbhom dak li qed jgħidilhom Matthew mill-ġenna u biex bħalma resqu lejn il-Mulej illum, jimlew bl-istess mod il-knisja nhar ta’ Ħadd.
Il-ħemda fost dawk preżenti tixhed id-dieqa li l-mewt ta’ Matthew ħalliet fost il-Koppini u l-iżjed fost id-dilettanti tal-festa li kien magħruf fosthom bħala “l-Garguri”.
L-akbar telfa, iżda hija għall-ġenituri tiegħu ommu Claudette, missieru Leonard, ħuh Owen u t-tfajla tiegħu Marija.
Wara l-quddiesa tal-funeral, Matthew ingħata tislima mill-isbaħ minn sħabu tal-Kumitat u tas-Sezzjoni Żgħażagħ Ġużeppini, quddiem il-każin ta’ San Ġużepp.
F’messaġġ fuq l-għatba tal-każin, li ta’ kuljum kien jiffrekwenta Matthew, it-tfajla tiegħu Marija esprimiet l-akbar sentiment tad-diżgrazzja, “Inħobbok u se nibqa’ għal dejjem… tlift lilek, tlift kollox”.
Wassal il-messaġġ tiegħu wkoll, ħu Matthew, Owen, li filwaqt li qasam ma’ dawk preżenti wħud mill-memorji li qatta’ ma’ ħuh, qal li minkejja li Matthew m’għadux magħna xorta jħossu li qiegħed ħdejh.
Ma setax jonqos messaġġ mingħand sħabu tas-Sezzjoni Żgħażagħ Ġużeppini li fakkru l-karattru ferrieħi ta’ seħibhom, iċ-ċajt tiegħu u tifkiriet oħra.
“In-nuqqas ta’ Matthew se jinħass wisq, fil-marċi brijjużi tal-festa, fl-attivitajiet, fil-maħżen, waqt l-armar u waqt in-nar tal-art,” qalu sħabu filwaqt li wegħduh li ma jinsewh qatt, imqarr jekk jgħaddu ħamsin festa oħra, “inkunu għadna niftakru fik u nsemmuk.”
Min taħseb li int? – priġunier lill-Maġistrat.
Imġiba mill-iktar arroganti fil-konfront ta’ Maġistrat u Spettur tal-Pulizija wasslet biex priġunier ġie mmultat €100 għal disprezz.
Sylvester James, magħruf bħala ‘l-Bomba’, waqt li kien qed jixhed fil-kumpilazzjoni kontra Jason Decelis, li jinsab akkużat li attakka gwardjan tal-ħabs, interrompa s-seduta u dar lejn il-Maġistrat Aaron Buġeja u l-Ispettur Spiridione Zammit u qallhom min jaħsbu li huma.
Kien hawn li l-Maġistrat immultah l-ewwel €50, iżda l-priġunier qal li jista’ jwaħħlu kemm irid għax ma kienx ser iħallas ċenteżmu u minflok jikkonvertihom f’ħabs.
Il-Maġistrat wissieh għat-tieni darba u mmultah €50 oħra.
Hawn il-priġunier staqsa lill-Maġistrat b’mod sarkastiku jekk jaċċettax ċekk jew jippreferix flus kontanti u qallu li ma jimpurtahx għax huwa l-Bomba!
Il-proċeduri kontra Jason Decelis bdew wara li inkjesta Maġisterjali kkonkludiet li l-allegazzjonijiet li għamel kontra gwardjan tal-ħabs ma kinux minnhom.
Decelis qed jiskonta sentenza ta’ 25 sena ħabs għall-qtil tat-tfajla ta’ 18-il sena Rachel Bowdler li l-katavru tagħha kien instab f’għalqa fl-Imġarr f’Mejju 2001.
Hija kienet tpoġġiet fl-għalqa wara li ntilfet minn sensiha b’overdose ta’ eroina meta hi u Jason kienu fil-flat t’ommu f’Buġibba. 
Il-każ ikompli.
Resident tal-Facilità Korrettiva ta' Kordin, Marco Pace, magħruf bhala 'l-Pinzell' u li jinsab f'Divizjoni 5, jinsab fuq strajk tal-guh wara li tnaqqsulu l-visti mill-familjari tiegħu.
Minn informazzjoni li għandu dan is-sit jirrizulta li kollox beda wara li seba' xhur ilu Pace instab pozittiv li pejjep il-haxixa. 
Issa, minkejja li Pace qed jinsisti li ma regax pejjep il-ħaxixa, it-traċċi baqgħu jinstabu fuq Pace.
Jirriżulta li traċċi tal-ħaxixa normalment jibqgħu jkunu registrati sa sitt xhur wara.
Konsegwenza t'hekk, Pace qed jithalla jkollu biss żjara bazika wahda minflok tnejn fil-gimgħa.
Dan wassal biex it-tfajla tiegħu, li għandha tewmin ta' tliet snin u nofs minn Pace, ilha gimgħa ma tara lil zewgha, minħabba li z-zjarat qed jinqasmu bejnha u bejn ommu.
Dan hu t-tieni strajk tal-guh li beda Mario Pace fl-ahhar jiem kawża ta' din is-sitwazzjoni.
Qraba ta' Pace qed jinsistu li din hi sitwazzjoni ingusta, li minħabba fiha qed ibatu wkoll uliedu, għaliex Pace qed jinsisti li ilu seba' xhur mingħajr ma jmiss sustanzi illeċiti.
Iktar minn hekk Pace u qrabatu qed jinsistu li għal iktar minn darba ppruvaw jiltaqgħu mad-Direttur tal-ħabs biex jitkellmu dwar din is-sitwazzjoni.
Madankollu spjegaw li kull darba li talbu laqgħa kien kollu għalxejn.
Zagħzugħ, li bhalissa għaddej bi strajk tal-guh, qed jikkunsidra li jharrax il-mod tiegħu ta’ protesta billi, minbarra li ma jikolx, ma jixrobx.
Daniel Lanzon, li hu pazjent fl-isptar Monte Karmeli, ilu ma jikolx minn nhar is-Sibt li għadda.
Qed jishaq li jekk l-awtoritajiet tal-isptar ma jihdux azzjoni fuq permess li tnehhielu mingħajr raguni, se jibda ma jixrobx ukoll.
Iz-zagħzugħ spjega li hu kien imur għal terapija f’dar tal-patrijiet fejn jinzammu tfal mingħajr dar.
Qal li biex jagħmel dan kellu permess speċjali, li tnehhielu minn nhar il-Ġimgħa filgħaxija.
Sahaq li l-permess qatgħuhulu minhabba dik li qed jallega hi akkuża falza minn konsulent li kien “dejjem jheddu” għax hu kien ressaq rikors fil-konfront tiegħu biex jinbidel il-konsulent.
Lanzon qed jinsisti li hu l-konsulent li akkuzah li gera “giri sfrenat bil-karozza”, li dan mhux veru u li hu għandu x-xhieda tal-istess patrijiet li dak il-hin kien fil-bini u li ħareġ biss biex jagħmel xi qadjiet.
Iz-zagħzugħ qed jappella lill-awtoritajiet tal-isptar biex jiehdu azzjoni għaliex sa dal-għodu kienu għaddew 42 siegħa minn xhin beda l-istrajk tal-guh u ħadd ma intervjena.
Wara sensiela ta' inċidenti rrappurtati ta' għasafar protetti maqtula jew feruta, u tlett ijiem qabel l-għeluq tal-istaġun tal-kaċċa fir-rebbiegħa, il-Prim Ministru Joseph Muscat għalaq l-istaġun b'mod prematur.
L-aħħar inċident seħħ it-Tnejn kmieni waranofsinhar, fl-Iskola Primarja tal-Kulleġġ St Edward's, fejn għasfur protett waqa' ferut fil-grawnd tal-Iskola.
Fuq Twitter, il-Prim Ministru kiteb li dan l-inċident mhuwiex skużabbli.
Madankollu, Muscat kiteb li kien hemm tnaqqis drastiku fl-illegalitajiet.
Wara l-ewwel każijiet, li fihom anke ġew arrestati l-kaċċaturi involuti, il-Gvern kien qal li lest jagħlaq l-istaġun biss f'każ ta' "illegalitajiet flagranti".
Meta kien ħabbar li l-istaġun tal-kaċċa fir-rebbiegħa se jinfetaħ, wara r-Referendum tal-11 ta' April, il-Prim Ministru kien indirizza konferenza tal-aħbarijiet minn Kastilja.
Madankollu, il-waqfien tal-istaġun kellu jitħabbar minn fuq Twitter minħabba li l-Prim Ministru bħalissa jinsab fuq żjara fl-Ażerbajġan.
Fil-każ tat-Tnejn, studenti tal-iskola primarja tal-Kulleġġ St Edward's fil-Birgu ħadu qatgħa kbira hekk kif f'mument minnhom taqa' tajra fil-bitħa tal-iskola waqt li kienu qegħdin bil-break.
Minn informazzjoni li għandu NET News jirriżulta li t-tajra, tar-razza Spanjulett, intlaqtet minn tiri u waqgħet fil-grawnd tal-futbol tal-iskola għall-ħabta tan-12.30pm.
Persuni li kienu fuq il-post qalu li t-tajra intlaqtet minn tir u mbagħad intlaqtet minn tir ieħor.
B'kollox instemgħu ħames tiri li kienu sparati minn barra l-iskola.
Fuq il-post issejħet il-pulizija tal-ALE li ħadet lill-għasfur għall-kura.
Fi stqarrijiet separati relatati ma’ dan l-inċident, il-Federazzjoni Kaċċaturi Nassaba Konservazzjonisti (FKNK) u l-Kaċċaturi San Ubertu (KSU) ikkundanaw dan il-każ u appellaw lill-pubbliku għall-informazzjoni.
Huma qalu li għandha ssir ġustizzja ħarxa u immedjata fil-konfront ta' dan il-kaċċatur.
L-ishma ta’ Tigne Mall telgħu b’4.3%
Id-dollaru Amerikan tbaxxa kontra basket ta’ muniti llum wara li l-President tal-Federal Reserve, Janet Yellen, uriet il-fehma li l-bank ċentrali mhux se jkun mgħaġġel biex jgħolli r-rati ta’ interessi
L-isterlina llum laħqet l-ogħla rata kontra d-dollaru,  sostnuta minn ottimiżmu dwar il-qagħda ekonomika fir-Renju Unit imqabbla ma’ sħabha fl-Ewropa.
Dan għen lill-ishma Ingliżi jilħqu prezzijiet rekord.
Muniti ta’ pajjiżi emerġenti ssaħħew kontra d-dollaru Amerikan u l-ishma laħqu l-ogħla livell fi 12-il ġimgħa.
Dan minħabba dejta tajba dwar il-manifattura fiċ-Ċina li kienet aħjar milli mistennija u minħabba li l-Federal Reserve wera li ma għandu ebda għaġla biex jgħolli l-interessi.
L-indiċi tas-swieq finanzjarji llum kollha tbaxxew, l-aktar il-FTSE 100 li tilef 0.38%.
L-indiċi ewlieni fl-Ingilterra rtira mil-livell rekord tas-sessjoni ta’ qabel, b’telf fl-ishma tal-grupp tal-inġinerija Weir Group wara twissija dwar waqgħa sinifikattiva fid-dħul tiegħu matul din is-sena.
Id-Dow Jones u n-Nasdaq tilfu 0.08% u 0.12% rispettivament.
Min kien il-“Papa t-Twajjeb”?
Angelo Roncalli twieled nhar il-25 ta’ Novembru 1881 f’Sotto il Monte, fil-provinċja ta’ Bergamo fin-naħa ta’ fuq tal-Italja.
Kien ir-raba’ wild fost 13-il aħwa f’familja ta’ bdiewa li hu stess sejjaħ bħala “fqira, iżda mimlija dinjità”.
Hu ġie ordnat saċerdot fl-1904.
Ftit qabel ma qaddes għamel riflessjoni li biddlitu kompletament.
Hu jgħid li ma jistax ikun kopja ta’ xi qaddis bħal Sant’Injazju ta’ Loyola, jew San Stanislaw Kostka: jista’ jkun biss Angelo Roncalli li jsir qaddis.
Fehem li l-bidu tal-qdusija huwa l-persuna fiha nnifisha.
Minn hawn inbidel u beda joħroġ il-karattru tiegħu li ħafna għadhom jiftakruh miż-żmien li mexxa l-Knisja.
Fl-Ewwel Gwerra Dinjija bagħtuh fl-isptar ta’ Bergamo bħala surġent.
Ftit wara sar Kappillan militari u wara l-gwerra ġie nkarigat mill-ġbir ta’ fondi għall-għajnuna lit-Taljani.
Fl-1925 ġie ordnat Isqof u għażel bħala motto “Ubbidjenza u Paċi”.
Minnufih wara serva bħala Nunzju fil-Bulgarija, it-Turkija u Franza.
Meta kien Franza, il-Prim Ministru Robert Schuman iddeskrivieh hekk:  “Hu l-unika persuna f’Pariġi li fil-preżenza tagħha jien inħoss sensazzjoni fiżika ta’ paċi.”
Fl-1953 inħatar Patrijarka ta’ Venezja minn fejn ħames snin wara telaq għall-Konċistorju li kellu jagħżel Papa ġdid suċċessur ta’ Papa Piju XII.
Il-Kardinal Angelo Roncalli ġie elett Papa nhar it-28 ta’ Ottubru 1958 fl-età ta’ 77 sena.
Ħa l-isem ta’ Ġwanni XXIII u l-poplu beda jsejjaħlu l-“Papa buono” – il-“Papa t-Twajjeb.”
Il-karattru ċajtier u d-daħka fuq fommu kienet tispikka l-ħin kollu, anke f’mumenti ta’ serjetà.
F’jum l-għażla tiegħu, iċ-ċerimonier ħassu mifxul għax intebaħ li ma kellux libsa ta’ Papa li tiġih.
Il-ħajjat kien lesta tlitt ilbiesi iżda l-kbira kienet twila wisq għalih u ż-żgħira dejqa ħafna.
F’dak il-mument, f’nofs ċajta l-Papa qalilhom: “Kulħadd riedni nsir Papa barra l-ħajjat!”
Darba xi ħadd staqsa lill-Papa Ġwanni XXIII kemm għandu nies jaħdmu l-Vatikan.
Bi tbissima hu weġibhom: “mhux aktar minn nofshom!”
Lil dan il-Papa bin il-bdiewa, ċajtier u xwejjaħ, għall-ewwel ħafna bdew jarawh bħala “Papa ta’ tranżizzjoni”, sakemm jinstab xi ħadd aħjar minnu! Fi ftit ġimgħat, malajr intebħu li ma kellhomx raġun!
Tliet xhur mill-bidu tal-pontifikat, Ġwanni XXIII ħabbar proċess ta’ tiġdid fil-Knisja Kattolika permezz tal-Konċilju Vatikan II.
Il-Konċilju beda jiltaqa’ f’Ottubru 1962.
Baqa’ popolari d-diskors li għamel fil-ftuħ tal-Konċilju Vatikan II, diskors spontanju mit-tieqa tal-Palazz Appostoliku waqt purċissjoni Aux Flambeaux, diskors lill-folla kbira fid-dawl tal-qamar li baqa’ magħruf bħala d-‘diskors tal-qamar’.
Il-Konċilju Vatikan II kompla u ntemm fi żmien is-suċċessur tiegħu, il-Papa Pawlu VI.
Kien bniedem ta’ djalogu ma’ kulħadd, ma kienx iżomm lura mid-djalogu ma’ reliġjonijiet oħra u ħadem ħafna għad-djalogu bjen l-Insara u l-Lhud.
Kien l-ewwel wieħed li ħareġ mill-Istat tal-Vatikan u mar f’pelleġrinaġġ lejn Loreto u Assisi.
Il-Papa Ġwanni XXIII wera preokkupazzjoni għall-problemi soċjali ta’ żmienu.
Kien Papa ta’ kulħadd.
Fil-Milied tal-1958 mar jara t-tfal morda fi sptar u l-għada żar lill-priġunieri fil-Ħabs Reġina Coeli f’Ruma.
Ikkanonizza lil San Martin de Porres li kien iben barra ż-żwieġ ta’ waħda qaddejja ta’ ġilda sewda u ta’ nobbli Spanjol.
Hu l-awtur ta’ tmien enċikliċi fosthom tnejn soċjali: ‘Mater et Maġistra’ u “Pacem in Terris”, li hu ndirizza mhux biss lill-Insara iżda wkoll lill-“bnedmin kollha ta’ rieda tajba.”
Kien Papa maħbub minn kulħadd.
Miet nhar it-3 ta’ Ġunju 1963 wara biss ħames snin bħala suċċessur ta’ San Pietru.
Kien ibbeatifikat mill-Papa Ġwanni Pawlu II fit-3 ta’ Settembru 2000.
Koppja Ingliża ilha 40 sena żżur ‘l Għawdex kull sena.
In-numru ta’ ljieli fi stabbilimenti turistiċi f’Għawdex, is-sena l-oħra laħaq  ‘il fuq minn 320,000, li ssarraf fi tkabbir ta’ kważi 4% fuq l-2013.
Il-koppja Ingliża Robert u Marlese Salmond ilhom iżuru Għawdex kull sena għal dawn l-aħħar 40 sena, u l-għeruq li għandhom f’din il-gżira llum il-ġurnata jagħmilhom residenti tal-post.
Hekk iddeskriviet is-sinjura Anna Farrugia lil Robert Salmond, Ingliż ta’ 77 sena li flimkien ma’ martu Marlese iqattgħu l-btajjel tagħhom f’Għawdex  biss.
Ir-relazzjoni tal-koppja Salmond ma’ din il-gżira tat-tliet għoljiet bdiet 40 sena ilu f’nofs ta’ lejl li matulu f’baħar imqalleb waslu Għawdex għall-ewwel żjara tagħhom.
Il-koppja Salmond iqattgħu daqs tmien ġimgħat fis-sena Għawdex u dejjem f’Marsalforn.
Is-seħer ta’ din il-gżira Għawdxija s-sena l-oħra wassal biex ikomplu jiżdiedu t-turisti lejha.
Minn 2.3 miljun passiġġier li qasmu lejn Għawdex is-sena l-oħra, madwar 945,000 kienu turisti jew viżitaturi barranin.
Ċifri uffiċjali dwar il-kontribut tal-industrija tat-turiżmu fl-ekonomija Maltija juru li s-sehem tal-industrija tat-turiżmu f’Għawdex f’termini ta’ nfiq għas-sena l-oħra ammontat għal kważi nofs il-prodott gross domestiku Għawdxi – jew madwar €180 miljun.
Imma x’jibqa’ jħajjar lil Robert u martu Marlese jiġu Għawdex? Għall-mistoqsija, wiċċhom jixgħel, għax m’hemmx sema kaħlani u xemx isbaħ milli jsibu hawn.
Il-koppja Salmond tul dawn is-snin għamlu ħafna ħbieb, imma l-iktar mal-koppja Renato u Anna Farrugia, li matul is-snin sa mill-ewwel żjara tagħhom f’Għawdex baqgħu jqisu lil xulxin bħala parti mill-familja.
Ħallejniehom Marsalforn, fejn Robert għadu jiftakar kull tibdila li saret f’dan il-villaġġ Għawdxi mal-baħar.
Li ma tbiddlitx iżda, hija l-ħerqa li biha huwa u martu Marlese jibqgħu jiġu lejn Għawdex sena wara l-oħra.
Skandlu fil-votazzjoni tal-ġurija mill-Montenegro u l-Maċedonja għall-Eurovision.
Ir-riżultati tal-voti tal-ġurija tal-Eurovision mill-Montenegro u Maċedonja allegatament mhumiex jingħaddu mal-voti finali wara irregolaritajiet.
Għaldaqstant il-voti ta’ dawn iż-żewġ pajjiżi ttieħdu kompletament minn dawk tat-televoting, minflok nofs tat-televoting u nofs tal-ġurija, kif suppost isir.
Fi tweets, l-uffiċċju tal-istampa tal-Eurovision wara li kkonfermaw ir-rebħa tal-Iżvezja qalu li l-voti ta’ dawn iż-żewġ pajjiżi ma jistgħux jgħoddu mal-voti finali.
L-istqarrija tgħid li r-riżultati tal-ġurija tal-Maċedonja u l-Montenegro għas-serata finali kellhom jiġu esklużi wara konsultazzjoni ma’ Pricewaterhouse Coopers,  l-osservatur independenti tal-votazzjoni tal-Eurovision.
Qalet ukoll li d-deċiżjoni ttieħdet mis-supervisor eżekuttiv u ċ-chairman tal-grupp tar-referenza.
Qalet ukoll li l-esklużjoni taż-żewġ ġurija se tiġi diskussa f’aktar dettall fil-laqgħa li jmiss tal-grupp tar-referenza f’Ġunju.
Dawn ir-riżultati mhumiex se jaffettwaw lill-kanzunetta rebbieħa.
Dilettanti tal-għasafar jitpaxxew b’Black Wing Stilts u Monakella fir-riserva tal-Għadira.
Hija waħda mill-aktar riservi natural sbieħ fil-gżejjer Maltin: dik tal-Għadira li llum infetħet għall-membri tal-pubbliku biex ikun jistgħu josservaw mill-qrib l-għasafar fir-riserva.
Nicholas Galea li huwa membru tal-Birdlife spjega li r-riserva hija speċjali minħabba l-kundizzjonijiet klimatiċi speċifiċi ta’ din iż-żona, li fiha jiltaqgħu flimkien bajja u wied.
Iż-żona ilha taħt il-protezzjoni tal-awtoritajiet mill-1978.
Nicholas spjega li l-għadira tattira bosta għasafar li jużaw din ir-riserva naturali biex jieqfu għall-mistrieħ waqt li jkunu qed ipassu u biex ibejtu.
Qal li bħalissa hemm attrazzjoni speċjali minħabba li hemm żewġ speċi ta’ għasafar tal-plajja li qed ibejtu.
Dawn huma l-black winged stilts li bdew ibejtu xi snin ilu u din is-sena għandhom erbat ifrieħ …  u l-monakella li huma speċi ta’ għasafar li ilhom ibejtu għalaktar minn 25 sena fir-riserva.
L-uffiċjal tal-Birdlife spjega li kieku ma kienx għar-riserva, l-għasafar ma kienx ikollhom fejn ibejtu.
Matul il-ġurnata saru għadd ta’ attivitajiet fosthom fejn tpoġġew ċrieket ma saqajn l-għasafar biex wieħed ikun jista’ jsegwi l-vjaġġi li jagħmlu; passiġati li tmexxew minn gwida u taħdidiet dwar il-karatteristiċi tal-ispeċi tal-għasafar li hemm fir-riserva naturali.
Għada jibda x-xogħol ta’ manutenzjoni fuq il-bajja ta’ San Ġorġ.
Minn għada jibda x-xogħol ta’ manutenzjoni fuq il-bajja ta’ San Ġorġ, f’San Ġiljan.
Dawn ix-xogħlijiet se jsiru bejn it-Tnejn 25 u l-Ħamis 28 ta’ Mejju.
Min-naħa l-oħra x-xogħol fuq il-perched beach ta’ Buġibba mistenni jsir bejn il-Ħamis 28 u s-Sibt 30 ta’ Mejju.
L-MTA fi stqarrija qalet li minħabba li dawn il-bajjiet huma artifiċjali huwa importanti li ssirilhom manutenzjoni regolari, għaldaqstant allokat dawn il-perodji biex isir dan ix-xogħol.
Din il-manutenzjoni ssir billi jżidu r-ramel fil-bajjiet.
L-MTA qalet ukoll li minħabba r-regoli tas-sigurtà tat-toroq, meta r-ramel ikun qed jitpoġġa fil-bajja, it-toroq li jmissu mal-bajja – Triq ix-Xatt ta’ San Ġorġ u parti minn Dawret il-Gżejjer – se jinżammu magħluqa wkoll.
Qalet li x-xogħlijiet se jsiru kemm matul il-ġurnata kif ukoll matul il-lejl sabiex jitlesta fl-iqsar żmien possibbli.
Bil-filmat: Mara l-isptar wara li ttajret fil-Gżira.
Mara ta’ 34 sena ttieħdet l-Isptar Mater Dei għall-kura wara li ttajret fil-Gżira.
L-inċident seħħ fi Triq Tas-Sliema, għall-ħabta tan-12.30 ta’ wara nofsinhar.
Il-mara ttajret minn raġel ta’ 32 sena minn tas-Sliema li kien qed isuq karozza tat-tip Peugeot.
Fuq il-post issejħet ambulanza li ħadet lill-mara l-Isptar Mater Dei għall-kura.
Il-kundizzjoni tagħha għadha mhux magħrufa.
Raġel akkużat li ġiegħel kelb isofri wara li tefgħu f’bir mimli bl-ilma.
Raġel ta’ 56 sena mill-Isla ngħata l-ħelsien mill-arrest wara li ġie akkużat li tefa’ kelb f’bir bl-ilma.
Eugenio Galea, li qal li jaħdem ma’ Kunsill Lokali, ammetta li ġiegħel il-kelb isofri minn uġigħ, tbatija u dwejjaq mingħajr bżonn.
Il-kelb ġie salvat wara azzjoni immedjata mill-pulizija.
Il-Maġistrat Antonio Mizzi wissa lill-akkużat li kien se jintbagħat il-ħabs jekk ma jweġibx li hu ħati u għalhekk biddel id-deċiżjoni tiegħu.
Galea ngħata ħelsien mill-arrest fuq garanzija personali ta’ €1,000.
Jipprotestaw kontra l-użu tal-pestiċidi f’postijiet pubbliċi.
Membri tal-Clean Food Movement ipprotestaw fil-Belt kontra l-użu tal-pestiċidi f’postijiet pubbliċi.
Armati b’kartelluni b’messaġġi kontra prodotti ġenetikament modifikati u l-użu tal-pestiċidi, huma mxew tul Triq ir-Repubblika biex joħolqu kuxjenza dwar il-perikli li jinħolqu bl-użu ta’ dawn is-sustanzi li jintużaw fil-bexx.
Il-kelliem tal-moviment John Portelli qal li kien sorpriż li minn stħarriġ li wettaq il-moviment kien hemm sitt Kunsilli Lokali li qalu li jagħmlu użu minn pestiċidi f’postijiet pubbliċi.
Dawn huma l-Kunsilli taż-Żejtun, in-Naxxar, Marsascala, il-Kalkara, il-Furjana u Ħal Balzan.
Dsatax-il Kunsill Lokali qalu li jużaw apparat motorizzat biex jaqtgħu l-ħaxix ħażin tagħhom filwaqt li l-maġġoranza tal-Kunsilli Lokali ma weġbux jużawx pestiċidi.
“Il-kanċer f’Malta dejjem tiela’ bħall-kumplament tal-Ewropa u tad-dinja u nafu llum fiċ-ċert li ħafna mill-kawża ta’ dan il-mard speċjalment tal-kanċer ġej minn dawk is-sustanzi u kimika pestiċidi li qed jintużaw fis-sistema tal-ikel u fl-ambjent ta’ madwarna biex jikkontrollaw l-insetti.”
Mistoqsi għaliex l-attività ngħatat l-isem ta’ Mixja kontra Monsanto, is-Sur Portelli spjega li l-Monsanto hija korporazzjoni Amerikana li tipproduċi pestiċidi u prodotti ġenetikament modifikati.
Qal li hemm provi li dawn il-pestiċidi jagħmlu l-ħsara u l-konsegwenzi tagħhom jistgħu jkunu fatali għal dawk li jmissu direttament magħhom.
Spjega li l-moviment qed jitlob lill-Gvern biex jimplimenta pjan ta’ azzjoni nazzjonali dwar l-użu tajjeb tal-pestiċidi, b’mod li dawn jonqsu jew ikunu evitati kompletament, l-aktar f’żoni residenzjali u f’postijiet pubbliċi.
L-Għaqda Ġurnalisti Sports f’laqgħa uffiċjali mal-MBA.
Il-Kumitat Eżekuttiv tal-Għaqda Ġurnalisti Sports għamel laqgħa ta’ korteżija lill-ogħla uffiċjali tal-Malta Basketball Association fil-kwartieri tal-Assoċjazzjoni f’Ta’ Qali.
Fil-laqgħa ġew diskussi bosta suġġetti marbuta mal-ħidma tal-ġurnalisti u kif il-media lokali tista’ tkun proattiva iktar fir-rapporti dwar il-kompetizzjonijiet kollha organizzati mill-Malta Basketball Association.
Il-President tal-MBA Paul Sultana u s-Segretarju Ġenerali Joe Muscat flimkien mad-delegazzjoni tal-GħĠS żaru l-kumpless ġdid li huwa infrastruttura mill-aktar moderna u li fih l-Assoċjazzjoni investiet bil-bosta.
Dan jinsab biswit il-Padiljun fejn isir il-logħob uffiċjali u li qed iservi sabiex klabbs lokali kif ukoll tfal u żgħażagħ ikollhom iktar spazju u ħin jipprattikaw dan l-isport.
Waqt il-laqgħa uffiċjali ntlaħaq ftehim fejn l-MBA aċċettat ukoll it-talba li l-media card tal-Għaqda Ġurnalisti Sports tkun rikonoxxuta wkoll minn din l-assoċjazzjoni, b’hekk l-MBA ngħaqdet ukoll ma’ diversi assoċjazzjonijiet nazzjonali oħra li jirrikonoxxu l-media card tal-Għaqda Ġurnalisti Sports.
Iż-żewġ naħat qablu wkoll li mill-edizzjoni ta’ din is-sena s-Super Cup tal-MBA se tingħata l-isem ta’ Għaqda Ġurnalisti Sports Super Cup.
Id-delegazzjoni tal-Għaqda Ġurnalisti Sports kienet magħmula mill-President Charles Camenzuli, il-Viċi President Mario Bonniċi, Sandro Micallef bħala Segretarju Ġenerali u Nigel Mifsud responsabbli mir-relazzjonijiet pubbliċi tal-Għaqda Ġurnalisti Sports.
Dawn il-laqgħat huma parti minn sensiela ta’ laqgħat li l-eżekuttiv tal-GħĠS għamel mill-bidu ta’ dan it-terminu ta’ erba’ snin.
Laqgħat simili saru mal-MFA, l-ASA u l-KMS kif ukoll saru laqgħat mal-amministraturi tal-isport f’Għawdex.
Fil-ġimgħat li ġejjin huwa ttamat li jsiru laqgħat simili mal-Kumitat Olimpiku Malti kif ukoll mal-Malta Racing Club.
Il-Malta Football Association (MFA) tagħmel referenza għall-artiklu miktub mis-Sur Joe Mikallef.
F’dan l-artiklu, is-Sur Mikallef qiegħed jagħmel allegazzjonijiet illi minn sorsi tiegħu persuni involuti fil-qasam tal-futbol Malti tawh informazzjoni illi, “saħansitra fil-Malta Football Association (MFA) hemm persuna jew aktar li huma … suspettati u involuti, direttament jew indirettament” f’xi forma ta’ korruzzjoni fil-futbol Malti.
Il-Malta Football Association (MFA) tagħmel referenza għall-artiklu miktub mis-Sur Joe Mikallef, bit-titlu ‘Suspett ta’ ‘brimba’ fl-MFA fil-logħob illegali tal-betting’, fil-ħarġa tal-gazzetta ‘il-Mument’ tal-lum 24 ta’ Mejju 2015.
Oltre dan tali artiklu jkompli illi l-istess sorsi taw informazzjoni lil dan il-ġurnalist illi persuni qrib il-futbol lokali, direttament jew indirettament involuti fil-Premier League qegħdin regolarment jixtru plejers tat-tim tagħhom stess jew ta’ ħaddieħor b’rabta ma’ mħatri li jkunu saru fuq il-logħob kemm f’Malta kif ukoll barra minn Malta.
L-MFA qiegħda fl-ewwel lok tistieden lil dan il-ġurnalist u lill-editur tal-gazzetta  ‘il-Mument’ li jekk għandhom xi informazzjoni, jew inkella s-‘sorsi’ tiegħu għandhom xi informazzjoni dwar dak allegat fl-artiklu msemmi, dawn għandhom minnufih jinfurmaw lill-Pulizija sabiex tinbeda l-investigazzjoni neċessarja, hekk kif inhuma obbligati bil-liġi.
Għall-fini tal-korrettezza l-MFA tinforma li fil-każ tal-partita play-off bejn Mosta FC u Gżira United FC, fil-jiem li preċedew il-partita, uffiċjali taż-żewġ klabbs avviċinaw lill-Integrity Officer tal-MFA sabiex jgħidulu li kellhom suspett illi l-plejers tagħhom kienu qed jiġu offruti ammonti ta’ flus sabiex jitilfu l-partita.
Madankollu, tali dikjarazzjonijiet kienu biss suspetti li ma kinux ibbażati fuq fatti, u fl-ebda ħin ma ġew prodotti provi.
Minn hemmhekk il-President ta’ Gżira United FC, talab lill-MFA sabiex tara jekk tistax tintervjeni sabiex ma jsirux imħatri fuq il-partita.
L-MFA tkellmet mal-kollaboraturi stretti tagħha fl-industrija tal-imħatri biex tara jekk teżistix din il-possibilità u ġie deċiż li dawn il-partners tal-MFA għandhom jagħtu l-parir lill-kumpaniji li joffru tali mħatri sabiex il-logħba ma tkunx ‘listed’ bħala prekawzjoni.
L-MFA kkuntattjat ukoll lill-Pulizija sabiex tinfurmaha b’dawn l-iżviluppi u wara li l-Pulizija rat illi dak allegat kien ibbażat biss fuq xnigħat huma qablu wkoll illi l-MFA għamlet sew li ħadet il-prekawzjoni neċessarja mal-kumpaniji tal-imħatri.
Min-naħa tagħha l-Malta Gaming Authority (MGA) irċeviet ittra minn Gżira United FC fejn din ġiet infurmata illi l-klabb kellu ‘suspetti fondati’ illi l-partita kienet ser tkun suġġett għal atti ta’ korruzzjoni għall-fini ta’ mħatri, fosthom li l-partita kienet ser tispiċċa bir-riżultat ta’ 3-2.
L-MGA fl-ebda ħin ma ġiet provduta b’xi provi dwar dak allegat minn Gżira United FC.
Madankollu l-MGA ħadet hi wkoll passi preventivi u infurmat lill-kumpaniji tal-imħatri sabiex jekk jista’ jkun ma joffrux din il-partita għal-logħob tal-imħatri.
Imkien ma ssemmew ċifri ta’ flus kif allegat fl-artiklu fuq imsemmi.
L-MFA tinforma illi meta jkun hemm partiti deċiżivi lejn tmiem l-istaġun dejjem ikun hemm xnigħat li jista’ jkun hemm xi korruzzjoni fl-istess partiti.
Madankollu f’99% tad-drabi dawn ikunu bbażati iktar fuq xi biża’ ta’ telf tal-partita jew nuqqas ta’ fiduċja bejn il-klabbs, iktar milli fuq fatti konkreti.
Il-ġlieda kontra l-korruzzjoni fil-futbol dejjem kienet prijorità għall-MFA u dan jixhdu l-fatt illi l-MFA qiegħda fuq quddiem nett tmexxi t-task force illi ħolqot li qiegħda tindirizza din il-problema bl-għajnuna tal-Gvern, l-Oppożizzjoni, il-Pulizija, l-MGA u l-Kunsill Malti għall-Isport.
Madankollu wieħed irid jifhem illi kemm l-MFA, kif ukoll il-partners tagħha f’din il-ġlieda, inkluża l-Pulizija, ma jistgħux u mhumiex ser jieħdu passi fuq sempliċi xnigħat li jkunu qed jingħadu fit-triq.
Il-passi jittieħdu meta jkun hemm fatti konkreti li juru li partita tista’ tkun suġġett għal atti ta’ korruzzjoni u l-MFA temmen illi s-soċjetà kollha għandha obbligu li tagħmel l-istess, inkluża l-media li għandha rwol importanti ferm f’din il-ġlieda.
Però l-istess media għandha toqgħod attenta li tirrapporta l-fatti u mhux is-suspetti ta’ individwi li jkunu viċin xi ġurnalisti, liema suspetti jkunu bbażati fuq ix-xejn.
Dan għaliex is-suġġett tal-korruzzjoni fil-futbol huwa serju ferm u rappurtaġġ magħmul ħażin jew ibbażat fuq xnigħat ma jagħmel xejn ħlief jikkawża ħsara bla bżonn u jagħmel ukoll ħsara inġusta lir-reputazzjoni ta’ persuni illi jagħtu l-ħin tagħhom għal-logħba tal-futbol.
Dan qed jingħad sabiex jekk is-Sur Mikallef għandu provi għall-allegazzjonijiet magħmula fl-artiklu fuq imsemmi, dan jgħaddi minnufih din l-informazzjoni lill-Pulizija.
Madankollu jekk tali allegazzjonijiet huma bbażati biss fuq spekulazzjoni l-MFA tistenna li tali allegazzjonijiet jiġu rtirati minnufih.
Fin-nuqqas l-MFA ser tieħu dawk il-passi kollha neċessarji sabiex l-integrità tal-persuni kollha fi ħdan l-MFA u l-klabbs tagħha tiġi salvagwardata.
Futbol internazzjonali.
U-Turn ta’ Joseph ‘Sepp’ Blatter!
Jirriżenja.
Il-President tal-FIFA Joseph ‘Sepp’ Blatter iddeċieda li jirriżenja mill-kariga ta’ President jiem biss wara li kien rebaħ elezzjoni għall-ħames terminu tiegħu fit-tmexxija tal-ogħla istituzzjoni fil-futbol mondjali.
F’konferenza stampa t-Tlieta tard waranofsinhar Blatter ħabbar li kien qed jirriżenja b’mod immedjat fuq pressjoni li kienet qed tiċċirkondah wara l-aħħar skandli li ħarġu fil-beraħ jiem qabel il-bidu tal-Kungress li rah konfermat bħala President għal erba’ snin oħra.
Il-President il-ġdid tal-FIFA jrid ikun elett bilfors skont l-istatut f’Kungress iżda l-Eżekuttiv preżenti mistenni jsejjaħ Kungress Straordinarju fejn hemm issir elezzjoni għal President ġdid.
Il-Prinċep tal-Ġordan Bon Ali Al-Hussein mistenni jkun wieħed mill-kandidati li jikkandida ruħu għal din il-kariga minkejja li tilef b’mod demokratiku kontra Blatter fl-elezzjoni tal-ġimgħa l-oħra.
Sabiex jissejjaħ Kungress Straordinarju jrid ikun hemm notifika ta’ mhux inqas minn erba’ xhur u għalhekk l-iktar viċin li jista’ jsir dan il-Kungress Straordinarju hu Settembru 2015.
Għaliex irriżenja llum?
Blatter ma kellux triq oħra llum ħlief li jirriżenja wara li d-Dipartiment tal-Ġustizzja Amerikan qal fi stqarrija iktar kmieni li s-somma ta’ 10 miljun dollaru tħallset b’mod illeċitu lill-eksmembri tal-FIFA Jack Warner u Chuck Blazer permezz ta’ kont bankarju tal-FIFA rreġistrat fl-Iżvizzera fis-sena 2008.
Il-ħlas sar lil Warner u lil Blazer sabiex dawn jivvutaw favur li t-Tazza tad-Dinja tas-sena 2010 ssir fl-Afrika t’Isfel.
In-New York Times allegat li l-pagament sar mis-Segretarju Ġenerali tal-FIFA Jerome Valcke, xi ħaġa li Valcke ċaħad u qal li kien Julio Grondona, l-eks-President tal-Federazzjoni Arġentina li għamel il-pagament.
Grondona miet is-sena l-oħra wara li kien ilu 24 sena fl-Eżekuttiv tal-FIFA fejn fl-aħħar snin kien il-Kap tad-Dipartiment tal-Finanzi tal-FIFA.
Wasal il-Kappillan addattat għall-Palk Malti.
Il-ktieb li nbiegħ mad-dinja kollha, ‘The Kappillan of Malta’, għadu kemm ġie addattat għall-Palk Malti minn Immanuel Mifsud, li huwa kittieb Malti li rebaħ diversi premji internazzjonali fil-qasam tal-kitba.
Ir-rappreżentazzjonijiet ser isiru fil-pjazza tal-Forti Sant’Iermu l-Belt Valletta nhar il-25, is-26 u s-27 ta’ Lulju kif ukoll fit-30 ta’ Lulju u l-1 ta’ Awwissu, dejjem għad-9 ta’ filgħaxija.
Il-Forti Sant’Iermu, li għadu kemm ġie rinnovat huwa sit perfett għal dawn ir-rappreżentazzjonijiet għall-apert u jagħmlu parti mill-Festival Malti tal-Arti u huma wkoll parti mill-programm Staġun Teatru Malti 2014.
Peter Busuttil qed jidderieġi ħafna mill-aqwa atturi Maltin f’din il-produzzjoni li ser tkun qalb l-aqwa ljieli tal-Festival tal-Arti.
Staġun Teatru Malti qabbad lil Pino Scicluna, li jgħix ġewwa Milan fl-Italja biex jaħdem il-parti ewlenija ta’ Dun Salv.
 Il-karattru fittizju li qabad l-attenzjoni tad-dinja fil-ktieb ta’ Nicholas Monserrat li ġie maqlub f’aktar minn għoxrin ilsien u kiseb it-titlu “International Bestseller” għal ħafna gimgħat.
Tant hu hekk li l-gazzetta Ingliża Daily Express qalet li l-karattru ta’ Dun Salv huwa wieħed mill-aktar karattri memorabbli li nħolqu fil-letteratura internazzjonali minn wara l-gwerra ’l hawn.
“Dun Salv huwa karattru komplikat.
Huwa qassis onest li ta ħajtu għall-proxxmu.
Hekk kif il-bombi Taljani bdew niżlin fuq Malta mal-bidu tal-gwerra dinjija, il-ħajja f’Malta nbidlet għalkollox f’ħakka ta’ għajn.
Dun Salv jagħmel minn kollox biex jgħin il-parruċċani tiegħu, u jgħinhom biex iżommu l-fidi u t-tama, ukoll akkost li jibdel u jikser ċerti regoli morali.
Dan l-aġir ma tantx imur tajjeb mal-awtoritajiet ekkleżjastiċi li jagħmlu minn kollox biex iwaqqfuh.
Dun Salv kien aristokratiku Malti u minħabba f’hekk jinqabad f’ħafna burraxki politiċi, irid jew ma jridx.
L-imħabba lejn il-familja tiegħu twasslu f’inkwiet kbir.
Meta jipprova jsib bilanċ bejn il-fidi, politika, familja u dmir, isib li l-għadu li qed jitqabad kontrih huwa ferm akbar mill-bombi niżlin fuq Malta.”
Ma’ Pino hemm jaħdmu f’dan id-dramm, atturi mill-aqwa bħal Monica Attard, John Suda, Mario Micallef, Ray Calleja u ħafna oħrajn li flimkien jagħmlu l-akbar grupp ta’ atturi li l-iStaġun Teatru Malti qatt għaqqdet flimkien għal produzzjoni ewlenija.
Wara s-suċċess fenomenali li kisbet il-kumpanija  b’”Jiena Nħobb Inti Tħobb”, Staġun Teatru Malti qed tħejji għal din il-produzzjoni li għandha tikseb wieħed mill-akbar suċċessi tagħha.
Il-producer Mario Philip Azzopardi faħħar lit-tmexxija tal-Arts Festival għall-għajnuna li qed tagħti biex tittella’ din il-produzzjoni.
“Li kieku ma kinux huma, ‘Kappillan ta’ Malta’ ma kienx iseħħ.
Nirringrazzja wkoll lit-Teatru Manoel tal-appoġġ kbir li qed jagħti lil Staġun Teatru Malti għal din il-produzzjoni li qed issir lil hinn mit-Teatru Nazzjonali.
B’din il-preżentazzjoni, il-Manoel u STM jkunu tellgħu seba’ drammi oriġinali bil-Malti f’dawn l-aħħar sitt snin.
Issa qegħdin nippreparaw ħmistax-il dramm ieħor oriġinali bil-Malti li sejrin intellgħu fil-ħames snin li ġejjin.
Dan huwa rekord li qatt ma nkiseb fl-istorja tat-teatru Malti.
U meta wieħed iqis  kif  l-iljieli tal-produzzjonijiet mill-iSTM dejjem kienu mibjugħa wieħed jista’ jistqarr li sa fl-aħħar it-teatru Malti reġa’ qam fuq saqajh, u għandu ġejjieni ferm mill-aqwa.
Wara kollox Malta ħaqqha dan ix-xogħol li qiegħed hemm minħabba t-talent qawwi li jeżisti f’pajjiżna.
Għandna biex niftaħru.
‘Kappillan ta’ Malta’ ser tkun suċċess fenomenali ieħor u għalhekk ta’ min wieħed jixtri l-biljetti minnufih.
Min ma jaħsibx minn qabel ser jigi diżappuntat.
Dan hu dramm mhux ta’ min jitilfu”.
L-Għaqda Ġurnalisti Sports f’laqgħa uffiċjali mal-MBA.
Il-Kumitat Eżekuttiv tal-Għaqda Ġurnalisti Sports għamel laqgħa ta’ korteżija lill-ogħla uffiċjali tal-Malta Basketball Association fil-kwartieri tal-Assoċjazzjoni f’Ta’ Qali.
Fil-laqgħa ġew diskussi bosta suġġetti marbuta mal-ħidma tal-ġurnalisti u kif il-media lokali tista’ tkun proattiva iktar fir-rapporti dwar il-kompetizzjonijiet kollha organizzati mill-Malta Basketball Association.
Il-President tal-MBA Paul Sultana u s-Segretarju Ġenerali Joe Muscat flimkien mad-delegazzjoni tal-GħĠS żaru l-kumpless ġdid li huwa infrastruttura mill-aktar moderna u li fih l-Assoċjazzjoni investiet bil-bosta.
Dan jinsab biswit il-Padiljun fejn isir il-logħob uffiċjali u li qed iservi sabiex klabbs lokali kif ukoll tfal u żgħażagħ ikollhom iktar spazju u ħin jipprattikaw dan l-isport.
Waqt il-laqgħa uffiċjali ntlaħaq ftehim fejn l-MBA aċċettat ukoll it-talba li l-media card tal-Għaqda Ġurnalisti Sports tkun rikonoxxuta wkoll minn din l-assoċjazzjoni, b’hekk l-MBA ngħaqdet ukoll ma’ diversi assoċjazzjonijiet nazzjonali oħra li jirrikonoxxu l-media card tal-Għaqda Ġurnalisti Sports.
Iż-żewġ naħat qablu wkoll li mill-edizzjoni ta’ din is-sena s-Super Cup tal-MBA se tingħata l-isem ta’ Għaqda Ġurnalisti Sports Super Cup.
Id-delegazzjoni tal-Għaqda Ġurnalisti Sports kienet magħmula mill-President Charles Camenzuli, il-Viċi President Mario Bonniċi, Sandro Micallef bħala Segretarju Ġenerali u Nigel Mifsud responsabbli mir-relazzjonijiet pubbliċi tal-Għaqda Ġurnalisti Sports.
Dawn il-laqgħat huma parti minn sensiela ta’ laqgħat li l-eżekuttiv tal-GħĠS għamel mill-bidu ta’ dan it-terminu ta’ erba’ snin.
Laqgħat simili saru mal-MFA, l-ASA u l-KMS kif ukoll saru laqgħat mal-amministraturi tal-isport f’Għawdex.
Fil-ġimgħat li ġejjin huwa ttamat li jsiru laqgħat simili mal-Kumitat Olimpiku Malti kif ukoll mal-Malta Racing Club.
Wettinger jingħata raġun fl-istess ġimgħa li miet.
Fil-jiem qabel li miet il-Professur Wettinger ingħata raġun għat-teorija tiegħu li għal xi żmien il-Maltin kienu saru Musulmani.
Kienet riċerka profonda tal-istorja ta’ Malta li wasslet lil Wettinger biex joħroġ b’din it-teorija.
Madankollu matul iż-żmien sab ħafna reżistenza kontriha, minkejja l-provi, u anke sab lil min jikkontestaha.
Infatti professuri xettiċi, xi snin ilu kkontestawha fejn qalu li sabu xi dokumenti li jgħidu li l-Kristjaneżmu dejjem baqa’ fil-poplu Malti.
F’dawn l-aħħar jiem iżda, professur Ingliż reġa’ aċċerta li t-teorija ta’ Wettinger kienet waħda valida.
Kienet Yosanne Vella, ħabiba, kollega u studenta tal-professur, li tatu l-aħbar ftit ġranet biss qabel mewtu, meta infatti kien qiegħed l-isptar.
Hi ħaditlu d-dokumenti tal-professur Ingliż biex turih il-provi li qablu kompletament mat-teorija tiegħu, u qalet li naturalment kien ferħan se jtir.
Is-Sinjura Vella qalet li kien biss ftit wara li rċeviet telefonata mill-isptar tgħidilha li Wettinger miet.
Filwaqt li wriet id-dispjaċir tagħha, qalet li Malta tilfet l-aqwa storiku li kellha.
Ir-residenzi u l-impjegati fil-Furjana jingħaqdu biex inaddfu l-lokalità.
Il-Kunsill Lokali tal-Furjana qed jorganizza nofstanhar ta’ tindif fil-lokalità bis-sehem u l-kollaborazzjoni tad-Direttorat tat-Tindif, il-Green Mt, ir-residenti, in-negozji u organizzazzjonijiet lokali.
Din l-attività hi parti minn kampanja nazzjonali ‘Għalfejn tħammeġ pajjiżek?’
Is-Sindku tal-Furjana Nigel Holland qal li l-attività se ssir nhar is-Sibt 4 ta’ April.
Qal ukoll li din l-inizjattiva għandha t-tema, ‘Ħobb fejn tgħix, ħobb fejn taħdem’ għax mal-popolazzjoni residenzjali żgħira ta’ ftit iktar minn 2,000 ruħ, fil-Furjana jaħdmu mal-4,000 ruħ.
Il-ħsieb tal-inizjattiva hu li kulħadd jingħaqad biex inaddaf u jagħti daqqa t’id biex jissebbaħ aktar l-ambjent lokali.
Din l-attività sabet l-appoġġ tal-Gvern u anki l-Oppożizzjoni.
Il-Ministru tal-Ambjent Leo Brincat qal li l-inizjattiva mhux se ssolvi l-problemi kollha imma hija eżempju mill-aqwa tal-impenn tal-Kunsill Lokali li jġib lis-soċjetà lokali u l-komunità kummerċjali flimkien biex jagħtu daqqa t’id biex jintlaħaq għan wieħed.
Il-Ministru Brincat qal ukoll li l-Gvern dalwaqt se jibda l-kampanja edukattiva nazzjonali dwar is-separazzjoni tal-iskart.
Huwa rrefera għal statistika li turi li tul is-sena 2013, 88% tal-‘Municipal Waste’ ta’ pajjiżna ġie ‘landfilled’, li huwa t-tieni l-ogħla persentaġġ fost l-Istati Membri tal-UE.
Il-Ministru qal li għalkemm għad hemm lok għat-titjib, b’paragun mas-sena 2010, il-volum tal-iskart ras għal ras niżel minn 601 kg għal 570 kg fis-sena matul is-sena 2013.
Il-Ministru Brincat qal li huwa mistenni li tibda tinħass differenza qawwija hekk kif jibda jaħdem l-impjant tal-Għallies li ser itejjeb sostanzjalment il-qagħda tal-immaniġġjar tal-iskart f’pajjiżna.
Qal li dan ser jiġi kkumplimentat bl-introduzzjoni tat-tielet borża organika għall-bidu f’lokalitajiet magħżula bħala parti minn proġett pilota; ser tibda tiġi indirizzata l-problema tal-iskart kummerċjali kif ukoll qed jitħejjew pjani biex jiġu inċentivati l-lukandi u r-restoranti għas-separazzjoni tal- iskart organiku.
Is-Segretarju Parlamentari Stefan Buontempo qal li l-flus tal-Gvern għat-tindif ilaħħqu aktar minn €10.3 miljun u li €2.5 miljun minnhom imorru għat-tindif tat-toroq.
Huwa qal li l-flus huma hemm iżda r-residenti għandhom ikunu aktar responsabbli biex il-lokal fejn jgħixu jinżamm nadif.
Id-deputat Nazzjonalista David Agius qal li proġetti ta’ tisbiħ u tindif fil-lokalitajiet isiru jekk il-kunsilli lokali jkollhom il-finanzi.
Agius qal li l-Partit Nazzjonalista jemmen li 10% tal-flus mil-liċenzji tal-vetturi għandhom imorru għand il-kunsilli filwaqt li l-VAT imħallsa mill-kunsill għandha tibqa’ għandu.
€29 miljun f’fondi Ewropej għall-qasam marittimu u s-sajd.
Proġetti u inizjattivi biex ikattru l-attività ekonomika mis-sajd u l-akwakultura ser jiġu implimentati bil-parti l-kbira tad-€29 miljun f’fondi Ewropej li ser ikunu qed jintużaw mill-Gvern Malti fis-seba’ snin li ġejjin.
Id-dettalji tal-pjani tal-Gvern f’dan il-qasam tħabbru f’konferenza tal-aħbarijiet fejn intqal li dan l-ammont hu tliet darbiet aktar mill-fondi li dan il-qasam kellu fil-‘budget’ Ewropew preċedenti.
Bħala parti mid-€29 miljun f’fondi Ewropej iddedikati għas-settur marittimu partikolarment is-sajd, id-Deputat Prim Ministru Louis Grech qal li se jingħata kumpens lis-sajjieda fil-perjodi li ma jkunux jistgħu joħorġu jistadu minħabba il-maltemp.
Id-Deputat Prim Ministru qal li permezz ta’ dawn il-fondi, il-Gvern irid li jimplimenta r-riforma fil-politika komuni tas-sajd bid-direzzjoni tkun dik ta’ sajd sostenibbli.
“Nemmnu li dan is-settur għandu jkun b’saħħtu u jkun parti integrali tal-ekonomija Maltija.
Ħdimna biex mhux biss naraw x’għandna bżonn issa iżda anki għall-futur.”
Is-Sur Grech qal li b’dan il-fond għandu jitjieb l-ipproċessar għall-prodotti tas-sajd u l-akwakultura u l-kummerċjalizzazzjoni tagħhom.
Barra minn hekk dan il-fond se jagħmel l-aċċess għall-finanzjament aktar faċli.
Id-Deputat Prim Ministru qal li dawn l-interventi kollha għandhom l-għan li jikkontribwixxu għat-tkabbir ekonomiku, il-ħolqien tal-impjiegi u l-mobilità tal-ħaddiema tas-settur li jiddependu minnu.
Is-Segretarju Parlamentari Ian Borg qal li dan huwa biss settur wieħed mill-ħafna fejn se jintefqu l-fondi Ewropej u qal li l-għan aħħari tal-Gvern hu li joħloq kemm jista’ jkun impjiegi u jkabbar is-settur ekonomiku b’dawn il-fondi.
Ikompli l-Proġett għat-Taffija tal-Għargħar – toroq magħluqa temporanjament.
Transport Malta qed tavża li t-tielet fażi tax-xogħol marbut mal-Proġett Nazzjonali għat-Taffija tal-Għargħar f’Ħal Lija, ser titkompla nhar il-Ġimgħa 27 ta’ Marzu mid-09:30 ta’ filgħodu ‘l quddiem.
Dawn ix-xogħlijiet huma maħsuba li jitlestew fi żmien tlett ijiem.
Għaldaqstant, parti minn Triq il-Wied Ħal Balzan, minn Triq Ġulju Cauchi sa Triq Wiġi Muscat,  ser tkun magħluqa għat-traffiku.
It-traffiku kollu li ġej minn Ħal Balzan direzzjoni lejn il-Mosta, ser jgħaddi minn Triq Ġulju Cauchi għal Triq Dun Ġwann Żammit Hammet, għal Triq l-Għerusija, għal Triq Wiġi Muscat u jibqa’ sejjer lejn ir-‘roundabout’ tal-Iklin u lejn Triq in-Naxxar.
Intant, ir-raba’ fażi tax-xogħol marbut mal-Proġett Nazzjonali għat-Taffija tal-Għargħar f’Birkirkara, ser issir bejn nhar il-Ġimgħa 27 ta’ Marzu mid-09:30 ta’ filgħodu u l-Ħamis 02 ta’ April.
Triq il-Mitħna ser tkun magħluqa għat-traffiku minħabba xogħol ta’ tħaffir ta’ kalverts tul it-triq.
 Iż-żewġ naħat ta’ Triq in-Naxxar Birkirkara ser ikunu miftuħa għat-traffiku sakemm joħroġ avviż ieħor.
Transport Malta talbet lis-sewwieqa jsegwu s-sinjali tat-traffiku.
Titnieda Yachting Malta bil-għan li tiġbed aktar turiżmu f’dan is-settur.
Il-Gvern permezz tas-sħubija mal-privat se jkun qed jinvesti fis-settur tal-‘yachting’ permezz tal-entità Yachting Malta bil-għan ikun li ssir promozzjoni ta’ dan is-settur biex jikber u jħalli effett fuq l-ekonomija tal-pajjiż.
Il-Prim Ministru Joseph Muscat li nieda din l-entità qal li dan huwa settur li hu fiduċjuż li fil-futur se jkun ta’ suċċess kbir.
Is-settur tal-‘yachting’ huwa fil-mira tal-Gvern biex isir wieħed mis-setturi li jikkontribwixxi fit-tkabbir ekonomiku bil-Prim Ministru Joseph Muscat iħabbar il-ftehim bejn il-Gvern u r-Royal Malta Yacht Club għat-twaqqif ta’ Yachting Malta.
Yachting Malta twaqqfet biex tippromovi lil Malta bħala destinazzjoni għall-ibburdjar.
Il-Prim Ministru qal li dan is-settur irendi ħafna għall-ekonomija u semma tellieqa tal-jottijiet RC44 li għaddejja bħalissa f’Malta li se tħalli €1.6 miljun fl-ekonomija Maltija.
Dr Muscat qal li Yachting Malta twaqqfet wara studji li wrew il-potenzjal ta’ din l-industrija.
Il-ħsieb tal-Gvern, qal il-Prim Ministru hu li din l-industrija tkun parti mill-istrateġija tal-pajjiż fil-qasam marittimu u ser ikollha benefiċċju wkoll għat-turiżmu.
Qal li l-Gvern ma setax għażel sieħeb aħjar mir-Royal Yacht Club f’Malta li għandu l-esperjenza kollha meħtieġa għas-suċċess ta’ din l-industrija.
F’Yachting Malta, il-Gvern se jkollu 51 fil-mija filwaqt li r-Royal Yacht Club Malta se jkollu 49 fil-mija.
Din l-entità għandha l-inkarigu li tidentifika u tattira avvenimenti kbar tas-settur lejn Malta bħal regattas, wirjiet tad-dgħajjes u konferenzi dwar is-suġġett.
Il-Gvern se jkun qed jipprovdi finanzjament ta’ €210,000 fis-sena għal Yachting Malta.
Iż-żewġ naħat fasslu pjan ta’ 24 xahar biex Malta tkun destinazzjoni għall-’yachting’.
Il-‘commodor’ tal-Malta Royal Yacht Club qal li bħalissa hawn ħafna kompetizzjoni fis-suq għall-avvenimenti tal-‘yachting’ u Malta għandha ħafna x’toffri f’dan is-settur, bil-Middlesea Race tpoġġi lil Malta f’pożizzjoni b’saħħitha biex tirriklama lill-pajjiż.
L-Arċisqof Scicluna: “Għadda kollox u beda kollox!”
“Għadda kollox u beda kollox!”
Hekk qal l-Arċisqof Charles J. Scicluna f’kummenti lil tvm.com.mt l-għada li nħatar uffiċjalment bħala l-Kap tal-Knisja f’Malta.
Fl-ewwel ġurnata sħiħa f’din il-kariga, l-Arċisqof il-ġdid żamm ma’ appuntament li ilu skedat fid-djarju tiegħu sa minn qabel tħabbret in-nomina tiegħu bħala Arċisqof… mal-familji tal-iskola “tiegħu”, is-Seminarju, fir-Rabat.
Iċ-ċerimonja tal-ħatra ta’ Monsinjur Charles J. Scicluna bħala Arċisqof ta’ Malta ddominat il-faċċati tal-gazzetti ppubblikati l-Ħadd, li taw rappurtaġġ estensiv akkumpanjat b’diversi ritratti anki fil-paġni ta’ ġewwa.
Għall-Arċisqof Scicluna l-ġurnata tas-Sibt kienet impenjattiva ħafna: bdiet kmieni filgħodu fid-dar tal-ġenituri f’Ħal Lija u ntemmet fl-istess lokalità imma f’post ferm akbar, Villa Francia fejn kien il-mistieden tal-Prim Ministru u s-Sinjura Muscat għal riċeviment.
Ma’ tvm.com.mt, Monsinjur Scicluna esprima sodisfazzjon għall-mod kif imxiet iċ-ċerimonja.
“Għadda kollox u beda kollox, għax illum mhux biss l-ewwel ġurnata tar-rebbiegħa imma wkoll ta’ ħidma.
Il-‘feedback’ kien pożittiv ħafna.
Għadni nhewden fuq l-esperjenzi straordinarji li ġegħluni niltaqa’ mal-poplu Malti f’atmosfera ta’ festa.”
Stqarr li ċerti mumenti ħelwin fil-laqgħa li kellu mal-poplu għadhom inisslu fih tbissima fosthom il-figurin li ngħata minn patri Franġiskan fil-Knisja Ta’ Ġieżu fir-Rabat.
Il-figurin inħadem fil-kartapesta minn Patri Raymond Falzon.
“Dak l-imbierek.
L-ewwel nett jixbahni ħafna għax tond sew.
Kien hemm mumenti ħelwin u spontanji u nħoss li hija parti mill-mod Malti kif niċċelebraw.”
L-Arċisqof stqarr li jgħożż il-merħba sabiħa li tawh it-tfal li qal se jkunu fil-qofol tal-ħidma pastorali tiegħu.
“Jien it-tfal jaffaxxinawni bl-innoċenza u l-ispontanjetà tagħhom.
Iferrħuni ħafna.
Iddedikajt għaxar snin minn ħajti għall-protezzjoni tagħhom u bħala Ragħaj din hi parti mill-missjoni tiegħi.”
Kienu tfal ukoll li dalgħodu taw merħba lil Monsinjur Scicluna fl-iskola tiegħu…is-Seminarju tal-Arċisqof.
Hu ntlaqa’ minn studenti tal-iskola li fil-ġurnata tal-Ħadd kienu mal-ġenituri tagħhom għal ġurnata ta’ attivitajiet fl-iskola.
Fi tlitt Iħdud tul ir-Randan, il-ġenituri kellhom l-eżerċizzji spiritwali bil-kelliem għal-lum kien Monsinjur Scicluna li kien ilu skedat li jagħmel din it-taħdita sa minn qabel ma nħatar Arċisqof u żamm mal-kelma li ta għax fi kliemu jrid li jibqa’ qrib in-nies.
Busuttil: “Nispera li Mizzi ma jafx diġà lil min se jagħti l-kuntratt ta’ €200m.”
Il-Kap tal-Oppożizzjoni u tal-Partit Nazzjonalista Simon Busuttil esprima t-tama li l-Ministru Konrad Mizzi ma jafx diġà lil min se jagħti l-kuntratt ta’ €200 miljun meta lanqas biss ħarġet sejħa ta’ interess.
F’attività politika f’Għajnsielem f’Għawdex Dr Busuttil qal li filwaqt li l-Partit Nazzjonalista jilqa’ l-aħbar ta’ investiment ta’ €200 miljun fis-saħħa li se jgawdi minnu Għawdex ukoll, qal li meta daħal fid-dettall ta’ dan l-investiment sab li l-mistoqsijiet baqgħu mhux imwieġba.
Żied jgħid li mhux biss ħadd għadu ma jaf min se jinvesti u jekk wara kollox l-investiment hux ta’ €200 miljun, iżda meta kien issikkat mill-ġurnalisti, il-Ministru Mizzi stqarr li għad trid toħroġ sejħa ta’ interess.
Dr Busuttil qal li donnu kull fejn ikun hemm il-Ministru Konrad Mizzi jkun hemm it-taħwid u semma l-bini tal-‘power station’ il-ġdida li qal suppost fetħet fil-jiem li għaddew u l-każ tax-xiri taż-żejt mingħand il-kumpanija SOCAR tal-Ażerbaijan fejn qal li mir-rapport tal-Awditur Ġenerali joħroġ ċar li l-‘hedging’ fuq ix-xiri taż-żejt sar b’intervent dirett tal-Ministru Konrad Mizzi.
Il-Kap tal-Oppożizzjoni saħaq li l-Partit Nazzjonalista jrid jagħmel politika bi stil differenti minn dik tal-Gvern, mibnija fuq l-onestà u l-verità.
Żied jgħid li l-Gvern ma għandux ikun il-bidu u t-tmiem ta’ kollox hu, iżda għandu jmexxi m’oħrajn, jiddelega, jiddiċentralizza u jgħaddi l-poter għand in-nies.
Dr Busuttil qal li minflok il-Gvern fil-każ ta’ Għawdex, ħadlu s-saħħa u l-edukazzjoni u ħallielu t-toroq, u lill-bqija tal-kunsilli lokali xorbilhom il-poter minn idejhom billi naqqsilhom il-‘budget’ – ħaġa li qal toħloq frustrazzjoni kbira fost il-kunsillieri li jridu jaħdmu għall-ġid tal-lokalità iżda m’għandhomx il-mezzi.
Huwa qal li meta l-Gvern jagħti xi flus bħall-fond ta’ miljun ewro, dawn jitqassmu b’mod ħażin mingħajr kriterji ġusti.
Premju Francis Ebejer 2015 għall-kitba għat-teatru u r-radjudrammi.
Il-Kunsill Malti għall-Arti nieda l-edizzjoni 2015 tal-Premju Francis Ebejer – il-kompetizzjoni nazzjonali ta’ kitba għat-teatru u r-radjudrammi.
Il-Premju Francis Ebejer reġa’ fetaħ għas-sena 2015 wara eżerċizzju ta’ ristrutturar li kien jinkludi taħriġ għall-kittieba u huwa mmirat lejn kittieba ġodda u stabbiliti biex jaqsmu xogħlijiethom ma’ udjenza wiesgħa u joffri pjattaforma b’saħħitha għal iktar skritti promettenti bil-Malti.
Il-Premju tnieda waqt konferenza tal-aħbarijiet li matulha ntwerew siltiet minn ‘Ma Rridx Immur’, l-iskritt rebbieħ tal-Premju Francis Ebejer sentejn ilu u li se jittella’ fit-Teatru Manoel il-Ġimgħa u s-Sibt.
L-iskritt għandu kitba ta’ Leanne Ellul.
Il-Ministru responsabbli mill-Kultura, Owen Bonniċi qal li l-premju ma jinkludix biss premji fi flus, iżda wkoll għajnuna biex id-drammi rebbieħa jittellgħu u jiġu ppubblikati.
Il-Premju Francis Ebejer huwa miftuħ għall-kittieba ta’ kull età, grad ta’ esperjenza u nazzjonalità u l-ilsien ewlieni li fih jinkitbu l-iskritti għandu jkun il-Malti.
Bћala parti mir-ristrutturar tal-Premju, ġie ffurmat core group biex jiddiskuti l-futur tal-Premju u t-taћriġ meћtieġ biex jiġu żviluppati skritti ta’ kwalità gћolja.
B’kollaborazzjoni mal-Università ta’ Malta u ċ-Ċentru tal-Kreattività fil-Kavallier ta’ San Ġakbu, bћalissa gћaddej kors tal-kitba li jinkludi sensiela ta’ workshops.
Tliet kittieba u akkademiċi internazzjonali ġew mistiedna gћal dan il-kors.
B’kollox irreġistraw 22 applikant.
Il-Viċi President ta’ Microsoft responsabbli għall-edukazzjoni għal żjara f’Malta.
Anthony Salcito, Viċi President ta’ Microsoft responsabbli għall-Edukazzjoni fis-Settur Pubbliku madwar id-dinja se jżur Malta nhar it-Tnejn li ġej.
“Dan huwa żmien eċitanti ħafna għas-settur tal-Edukazzjoni f’Malta u Microsoft se tkun qed tagħmel dan iż-żmien ferm iżjed interessanti hekk kif se nkunu qed inniedu diversi inizjattivi ġodda u importanti bħala parti mill-viżjoni tagħna li nħallu impatt fuq il-ħajja tal-Maltin.
Iż-żjara ta’ Anthony Salcito f’Malta se tkompli tisħaq l-impenn u l-ħidma li Microsoft qed twettaq f’Malta sabiex tgħin liż-żgħażagħ jiksbu iżjed suċċess, twassal iżjed tkabbir ekonomiku u nkunu minn ta’ quddiem nett fl-Unjoni Ewropea fit-teknoloġija tal-cloud kemm fil-qasam governattiv u dak tas-settur kummerċjali,” ikkummentat Adrianna Zammit, Country Manager ta’ Microsoft f’Malta u Ċipru.
Minbarra li se jkun qed jiltaqa’ mat-tim ta’ Microsoft f’Malta u jżur il-Microsoft Innovation Center, is-Sur Salcito se jżur ukoll il-Kulleġġ ta’ Stella Maris li din is-sena huwa wieħed mil-Lighthouse Schools ta’ Microsoft wara proġett pilota ta’ suċċess li twettaq minn Microsoft flimkien mal-kumpanija Maltija Smart Technologies.
L-iskejjel jidħlu jagħmlu parti mill-programm Lighthouse ta’ Microsoft wara li jkunu wettqu inizjattivi sostanzjali sabiex irawmu ambjent ta’ tagħlim permezz tat-teknoloġija.
Dan isir wara li l-iskola tkun ħadet inizjattivi sabiex tgħin lill-istudenti jiksbu kapaċitajiet u jifhmu kemm hu importanti li fid-dinja diġitali tal-lum, biex tkun kompetittiv hemm bżonn li tkun taf taħdem bit-teknoloġija.
Skejjel li jkunu daħlu fil-programm Microsoft Lighthouse Schools, iservu ta’ mudell  sabiex skejjel oħra jifhmu aħjar kif jistgħu jużaw it-teknoloġija biex jitnaqqas id-distakk li jeżisti bejn dawk l-istudenti li għandhom aċċess għat-teknoloġija u dawk li għad m’għandhomx.
Anthony Salcito ssieħeb ma’ Microsoft fl-1992 u kien strumentali fit-tnedija b’suċċess ta’ għadd ta’ programmi u partnerships importanti fil-qasam tal-edukazzjoni fosthom il-Microsoft Educator Network, u għen ħafna fil-ħidma ta’ Microsoft sabiex iżżid ir-rwol tat-teknoloġija fil-klassijiet fl-iskejjel.
Illum, ir-rwol tiegħu huwa dak li jiżgura l-implimentazzjoni tal-viżjoni li Microsoft għandha għall-Edukazzjoni kif ukoll partnerships u proġetti li jwasslu t-teknoloġija fl-edukazzjoni.
Bethlehem f'Għajnsielem jirbaħ il-Premju Nazzjonali għall-Appoġġ lill-Intrapriża.
Fit-tieni post ġie klassifikat il-Kunsill Lokali ta' Valletta bil-proġett Town Centre Management.
F’ċerimonja li saret fil-Kavallier ta’ San Ġakbu, tħabbru r-rebbieħa tal-Premju Nazzjonali għall-Appoġġ lill-Intrapriża 2015.
Il-kompetizzjoni, li pparteċipaw fiha n-numru sabiħ ta’ 15-il proġett, kienet maqsuma f’żewġ sezzjonijiet, waħda tal-Kunsilli Lokali u oħra għall-entitajiet oħra.
Ir-rebbieħa ta’ din is-sena kienu l-Kunsill Lokali ta’ Għajnsielem bil-proġett Bethlehem f’Għajnsielem u l-Malta Employers Association bil-proġett Stengthening the Business Environment Through Active Social Dialogue.
Ir-rebbieħa taż-żewġ sezzjonijiet ingħataw premju ta’ €14,000.
€10,000 ingħataw immedjatament filwaqt li l-€4,000 l-oħra ser jingħataw fix-xhur li ġejjin skont il-progress li jkun sar fl-implimentazzjoni ta’ proġett ieħor li kien imħabbar fl-applikazzjoni.
Il-Kunsill Lokali Valletta ġie klassifikat fit-tieni post bil-proġett Town Centre Management waqt li l-Malta Chamber of Commerce, Enterprise and Industry ġie fit-tieni post tal-kategorija tal-entitajiet l-oħra bil-proġett A Joint Corporate Social Responsability Initiative.
Dawn ingħataw premju ta’ €9,000.
€6,000 immedjatament, filwaqt li t-€3,000 l-oħra se jingħataw fix-xhur li ġejjin ukoll taħt l-istess kundizzjoni tar-rebbieħa.  Ingħata wkoll premju ta’ konsolazzjoni ta’ €2,000 fis-sezzjoni miftuħa għall-entitajiet oħra lil The Definitive(ly) Good Guide Co.
Ltd bil-proġett: Malta Artisan Markets.
Il-Ministru tal-Ekonomija, Investiment u Intrapriżi Żgħar Dr Chris Cardona qal li n-numru ta’ proġetti li daħlu għall-kompetizzjoni jawgura tajjeb biex ikun żgurat li inizjattivi favur l-intraprenditorija għadhom qed jiġu ppjanati u implimentati.
“Il-Premju mhuwiex biss kompetizzjoni li twassal lir-rebbieħa għal rigal ta’ flus iżda għandu wkoll iservi biex jitqajjem għarfien dwar l-intrapriża u biex kull min huwa eliġibbli biex jikkompeti, ikollu inċentiv ieħor biex ikun kreattiv fl-inizjattivi li jieħu biex jitkattar is-settur kummerċjali”, saħaq il-Ministru Cardona.
Huwa rringrazzja lil kull min ikkontribwixxa biex tkun implimentata din l-inizjattivà b’suċċess, partikolarment il-Ministeru tal-Finanzi, id-Dipartiment tal-Kummerċ, id-Direttorat tal-Enterprise Policy & Schemes fl-istess Ministeru, il-Kumitat ta’ Selezzjoni u dawk kollha li pparteċipaw bil-proġetti tagħhom.
Il-Ministru Cardona ħabbar li ż-żewġ proġetti li se jikkompetu fil-European Enterprise Promotion Awards aktar tard din is-sena fil-Lussemburgu: Malta Employers’ Association (MEA) bil-proġett: Strengthening the Business Environment through Active Social Dialogue u l-Kunsill Lokali Għajnsielem bil-proġett: Bethlehem f’Għajnsielem.
Iċ-ċerimonja kienet indirizzata wkoll mis-Sur Noel Bartolo, Chairperson tal-Kumitat ta’ Selezzjoni. 
Is-Sindku ta’ Ħal Qormi tilmenta għax ma rebħux il-Premju tal-Intrapriża u rebħuh Għajnsielem.
Tikteb li bit-telf tal-premju tilfet ukoll €14,000.
Rosianne Cutajar, is-Sindku ta’ Ħal Qormi llejla ħarġet tilmenta fuq il-facebook page tagħha li xejn ma tinsab kuntenta meta Ħal Qormi ma rebaħx l-Award Nazzjonali għall-Intrapriża Lokali fejn qalet li b’dispjċir tinnota li skont il-bord tal-għażla Bethlehem f'Għajnsielem tikkontribwixxi aktar minn Casal Fornaro, Qormi Wine Festival, Malta Records Festival u Milied f'Ħal Qormi kollha flimkien.
Dan ifisser li tlifna l-premju ta’ €14,000 ewro kitbet is-Sindku Qormija.
Kitbet ukoll li ma tridx tnaqqas xejn mill-mertu Bethlehem f’Għajnsielem iżda trid tara x’kontribut tagħti lill-intrapriżi tal-lokal. 
Min-naħa tiegħu s-Sindku l-ġdid ta’ Għajnsielem u l-moħħ wara Bethlehem f’Għajnsielem Franco Ciangura kiteb fil-facebook page tiegħu:- 
Bi pjaċir inħabbru li l-Kunsill Lokali Għajnsielem huwa r-rebbieħ tal-Ewwel Premju Nazzjonali għall-Appoġġ lill-Intrapriża 2015 bil-Proġett tiegħu Bethlehem f’Għajnsielem u għall-mod ta’ kif dan il-proġett qed jgħin lill-intrapriża lokali u nazzjonali.
B’dan il-premju prestiġjuz ta’ 14,000 ewro, il-Kunsill ser ikun qed jikkompeti għall-istess unur fuq bażi Ewropea li r-rebbieħa tiegħu ser jitħabbru fil-Lussemburgu f’Novembru li ġej.
Ta min jinnota li s-Sindku ta’ Ħal Qormi tippreżenta lill-Partit Laburista u dak ta’ Għajnsielem jippreżenta lill-Partit Nazzjonalista.  
Fenech Adami jakkuża lill-gvern li daħħal kriminali mal-Protezzjoni Ċivili.
Jgħid li n-nies li daħlu huma kollha Laburisti tal-qalba.
Beppe Fenech Adami llejla qal fil-parlament li fost ir-rekluti ġodda li daħlu mad-Dipartiment tal-Protezzjoni Ċivili hemm kriminali li nstabu ħatja mill-qorti.
Skont il-Viċi Kap Nazzjonalista dawn huma Jonathan Callus u Natalino Spiteri li ġew misjuba ħatja fl-2006 bi frodi fuq insurance meta qerdu karozza u ppruvaw jieħdu flusha mill-insurance.
Hu akkuża lill-gvern li biex tidħol ma’ dan id-dipartiment l-applikanti jridu jkunu ta’ karattru morali tajjeb u jkollhom kondotta nadifa.
Fenech Adami qal li r-rekwiżiti biex tidħol ma’ dan id-dipartiment kienu li jibbenfikaw ċerti nies qrib tal-Partit Laburista, b’riżultat li nħolqu inġustizzji ma’ applikanti Nazzjonalisti u Laburisti onesti.
Fost dawk l-applikanti li ntgħażlu semma lil Rene Xuereb, li l-kwalifika tiegħu kienet li ppoża f’ritratti ma’ Joseph Muscat u ħa sehem fil-video ta’ Malta Tagħna Lkoll.
Rekluta ieħor ssemma  David Caruana, li kien ippoża ma’ Konrad Mizzi u hu tal-qalba sew mal-Partit Laburista.
It-tielet persuna msemmija hu Joseph Fava li kien jaħdem bħala cameraman mal-One Productions.
Hu wera ritratti tal-Ministru jieħu b’idejn iż-żewġ kriminali li kienu nstabu ħatja fuq frodi. 
L-istudenti Għawdxin ma jaqblux ma’ dak li ssuġġerixxa Ċensu Galea tal-PN.
Ċensu Galea talab biex ir-rotta X1 tibda tgħaddi miċ-ċentru ta’ San Pawl il-Baħar.
Onor. Ċensu Galea lbieraħ fil-Parlament staqsa lill-Ministru tat-Trasport Joe Mizzi jekk hux possibbli li l-X1 tibda tgħaddi miċ-ċentru ta’ San Pawl il-Baħar biex taqdi l-bżonnijiet tar-residenti tal-villaġġ.
L-X1 qiegħda hemm biex taqdi l-istudenti Għawdxin li jmorru l-Università u anke lil dawk ir-residenti Għawdxin li jkunu jridu jmorru l-isptar jew l-ajruport fl-inqas ħin possibbli għax dawk li jgħaddu miċ-ċentru ta’ San Pawl il-Baħar huma rinomati li jeħlu fit-traffiku u jieħdu ħafna aktar ħin.
Għal din ir-raġuni L-Għaqda Universitarji Għawdxin (GUG) iridu jwasslu l-messaġġ tagħhom lil Onor. Ċensu Galea u lill-Ministru Mizzi biex ma jiħdux deċiżjonijiet li jkunu ta’ detriment għall-istudenti, ħaddiema u residenti Għawdxin.
Hu importanti li jkun hemm rotta veloċi matul il-ġurnata għall-Università, Mater Dei u l-ajruport meta wieħed iqis in-nuqqas li hemm fl-edukazzjoni terzjarja f'Għawdex u fis-servizzi tas-saħħa.
Jekk allura jridu jgħaddu din ir-rotta miċ-ċentru tal-villaġġ għandha ssir rotta oħra veloċi li twassal b’mod mgħaġġel lejn l-Università, Mater Dei u possibilment għall- Belt.
L-istudenti qalu li l-Għawdxin diġà jridu jitilqu għax-xogħol, studju jew sptar sigħat qabel kulħadd biex ilaħħqu mal-ħinijiet li jridu jaslu għall-Università jew appuntament l-isptar inkella ma’ xi ajruplan u għalhekk ma tagħmilx sens li tkompli ttawwal il-ħin biex l-Għawdxin jaslu fil-ħin miċ-Ċirkewwa. 
F’pajjiżna ħadd mhu se jixtri liċenzja biex jopera Università.
Il-Ministeru m’għandu l-ebda awtorità biex jagħti dan it-tip ta’ liċenzjar.
Il-Ministeru għall-Edukazzjoni u x-Xogħol qal fi stqarrija li mhux talli r-rekwiżiti biex topera istituzzjoni ma naqsux, iżda ġew iktar issikkati, l-element tar-riċerka biex tieħu liċenzja ta’ Università baqgħet fis-seħħ u l-Ministeru m’għandu l-ebda awtorità biex jagħti dan it-tip ta’ liċenzjar.
Il-proviso tal-interess nazzjonali, li jintuża mill-NCFHE biss, u mhux mill-Gvern, ma jagħtix dritt awtomatiku lill-entità edukattiva li tingħata liċenzja ta’ Università, iżda jagħti dritt lil tali entità li tkun tista’ tapplika.
L-entità applikanti trid tgħaddi mill-istess proċess ta’ skrutinju li jintuża għall- applikazzjonijiet kollha u li għandu l-għan li jissalvagwardja r-reputazzjoni għolja ta’ pajjiżna f’dan il-qasam.
Din il-klawsola tippermetti li f’każijiet li tirrikonoxxi l-Kummissjoni, istituzzjonijiet li joffru numru limitat ta’ programmi xorta waħda jkunu jistgħu jkunu eliġibbli biex japplikaw għal-liċenzja ta’ Università.
L-argument li jekk tnaqqas l-ammont ta’ suġġetti li Università toffri b’xi mod tnaqqas il-kwalità jew l-istandards tal-istess Università mhux validu.
Dan minħabba li hawn Universitajiet, speċjalment tekniċi u vokazzjonali, li joffru ammont żgħir u ffukat ta’ programmi fuq livell terzjarju.
Dan il-fatt m’għandux iżomm lil Malta milli tiftaħ il-bibien tagħha għal dawn it-tip ta’ Universitajiet.
L-Avviż Legali 150/2015 ma jbiddilx il-quality assurance.
Il-Quality Assurance ssaħħet qabel dan kollu permezz tar-regoli mdaħħla mill-NCFHE matul dawn l-aħħar xhur.
Il-Quality Assurance Sub-Committee, appuntat mill-NCFHE, jagħmel ix-xogħol ta’ skrutinju professjonali u indipendenti fuq il-kwalità tal-istituzzjoni applikanti.
Ir-rakkomandazzjonijiet tal-kumitat fuq jekk għandhiex tinħareġ liċenzja lill-applikant jew le, jintbagħtu lill-bord tal-NCFHE fejn jiġi deċiż jiġux aċċettati jew le.
Il-Ministeru jew il-Gvern m’għandu l-ebda rwol f’dan il-proċess, wisq anqas awtorità.
Dwar il-punt tal-Oppożizzjoni li qed tallega li l-element ta’ riċerka tneħħa, il-Ministeru jerġa’ jiċċara li r-Regolament 47 (1)(a) tar-Regolamenti dwar il-liċenzjar, akkreditament u assikurazzjoni ta’ kwalità fl-edukazzjoni avvanzata u għola, jispeċifika illi r-riċerka, fost elementi oħra, għandha tkun waħda mill-attivitajiet primarji tal-entità edukattiva.  
“Bilkemm ma qalux li mort l-isptar biex nistaħba” – Anton Refalo.
Refalo jwieġeb għal kull allegazzjoni li saret dwaru.
L-Oppożizzjoni għal diversi ġimgħat bdiet tinstiga li Anton Refalo mhux qed iwieġeb għal dawn l-akkużi, talbitu jitfa’ r-riżenja tiegħu u anke li qed jistaħba milli jwieġeb għal dawn l-akkużi.
Xahrejn wara dawn l-allegazzjonijiet fis-sala tal-Parlament il-ġdid u waqt trasmissjoni diretta fuq l-istazzjon il-ġdid tal-Parlament, tfaċċaw it-tweġibiet tal-Ministru Refalo li beda d-diskors tiegħu billi qal li fi 28 sena fil-Parlament, dejjem mexa b’sens ta’ korrettezza u b’lealtà lejn il-membri taż-żewġ naħat tal-Kamra.
“Nifhem u naċċetta wkoll sa ċertu punt li jien ukoll qiegħed fil-mira tal-attakki tal-Partit avversarju.
Li jiddispjaċini hi li meta tkun taf li persuna qiegħda f’qiegħ ta’ sodda għaddejja minn żmien diffiċli tibda titfa’ t-tajn, waħda wara l-oħra, toħroġ tgħajjat li jien ma ridtx nirrispondi, anzi saħansitra tipprova wkoll tinsinwa li jien qiegħed moħbi xi mkien.
Bilkemm ma qalux li mort l-isptar finta biex ninħeba u li jien ma kelli xejn.
Fil-konfront tiegħi u tal-ministeru li mmexxi jien, saru ħafna allegazzjonijiet li saru xogħlijiet għall-voti wkoll fil-gżira Għawdxija.”
Dwar l-allegazzjonijiet il-Minsitru Refalo qal - “”Qalu li jien għamilt xogħlijiet San Lawrenz f’garaxxijiet privati.
Mela tajjeb ngħid u nispjega li t-Triq ta’ San Lawrenz hija waħda mill-ikbar skandli ta’ dan il-Gvern.
Jien ħadt il-files kollha għand il-Kummissarju tal-Pulizija biex jinvestiga din it-triq.
Wara li saret sibna li l-livelli ma sarux sew b’tali mod u manjiera li t-triq kellha titbaxxa bir-riżultat li kien hemm il-garaxxijiet f’din it-triq ta’ San Lawrenz, persuna li riedet tuża dan il-garaxx ma setgħetx titla’ bil-vettura tagħha minn ġol-garaxx.
Kien hemm żewġ alternattivi - jew li ngħollu t-triq ta’ dawn il-garaxxijiet biex ikunu jistgħu jużawhom, bil-konsegwenza li xħin ngħollu t-triq l-Pjazza ta’ San Lawrenz li kienet ’l isfel iktar kienet timtela bl-ilma; jew jekk inħallu t-triq baxxa ridna jew nagħmlu rampa għal ġot-triq b’periklu kbir għal min jużaha.
Stajna nagħmlu rampa ġol-garaxxijiet ta’ dawn in-nies b’tali mod u manjiera li min jidħol fil-garaxx isib quddiemu nofs il-garaxx b’rampa ġo fih. 
Irrid ngħid ukoll u din ma ssemmiet qatt li wieħed mir-residenti ta’ dik it-triq għamel lill-Gvern għamel lill-Ministeru ta’ Għawdex mandat ta’ inibizzjoni – morru sibuh bin-numru 23 tas-sena 2013 – quddiem il-Maġistrat Demicoli.
Dan il-mandat il-Ministeru ta’ Għawdex ġie mitlub li jiġi inibit milli jagħmel ix-xogħlijiet neċessarji tal-bankini.
Aħna bħala Ministeru, għaliex kien it-tort tagħna kellna nbaxxu l-garaxx.
Min-naħa l-oħra l-proprjetarji tal-istess garaxx kien responsabbli li jirranġa l-bieb tal-garaxx, jiġifieri jtawlu iktar u jagħmel dawk ix-xogħlijiet kollha neċessarji.
Naturalment la mxejna b’ġustizzja ma’ din il-persuna, kellna nimxu l-istess maż-żewġ jew tliet persuni oħra li wkoll kienu residenti f’dik it-triq.
Allura b’din qegħdin jgħidu li għamilna xogħol fil-privat, u dawn jaħsbu li bnejna xi garaxxijiet?  U biex tgħaxxaqha wieħed minnhom kien ix-xufier tal-Onor. Chris Said.” 
Annimali mejta u karkassi mormija barra illegalment.
Il-ħmieġ iġib il-ħmieġ.
Intervista mad-Direttur tal-Indafa.
Ramon Deguara għandu 41 sena minn Ħal Luqa u joqgħod iż-Żurrieq.
Wara 23 sena jaħdem fid-direttorat tat-tindif, madwar sentejn ilu ngħata l-kariga ta’ direttur biex imexxi dan id-dipartiment li taħtu jaqgħu 500 impjegat.
Hu l-persuna li ħoloq kampanja ta’ indafa ‘Għalfejn tħammeġ pajjiżek’ u l-karattri Garby & Tidy li ħadu post Xummiemu.
Iltqajt ma’ Ramon biex niddiskuti miegħu l-indafa pubblika, suġġett għalqalbi sew – hekk kif ma niflaħx nara lill-Maltin iħammġu lil pajjiżhom qisu mhux qed jiġri xejn.
Tkellimt miegħu dwar x’qed jagħmel id-direttorat tiegħu biex jitnaqqas il-ħmieġ li l-poplu Malti jitfa’ fit-toroq u f’kull wesgħa li jsib.
X’qed jagħmel biex, mhux biss jitnaddaf, iżda wkoll biex joħloq kuxjenza biex il-poplu Malti jitgħallem ma jħammiġx l-ambjent tiegħu? X’qed isir għal min ma jridx jitgħallem? Din intervista li, aktar milli bbażata fuq il-persuna nnifisha, bħalma s-soltu jkollna f’din ir-rokna tal-gazzetta, hi bbażata fuq x’qed jagħmel dan id-direttur ġdid fid-Dipartiment tal-Indafa - biex jara li pajjiżna mhux biss jitnaddaf iżda jitħammeġ inqas.
Malta hi maqsuma f’dak li hu tindif.
Hemm it-tindif li jieħu ħsiebu l-kunsill lokali u t-tindif li jsir mid-Direttorat tal-Gvern tat-Tindif, li fil-fatt jieħu ħsieb li jnaddaf it-toroq alterjali u dawk distributorji u dak kollu li hu eskluż li mhux tal-kunsilli lokali.
Iżda fl-istess waqt jgħin anke lill-kunsilli lokali biex ikun hemm iżjed tindif u aktar indafa, speċjalment lil dawk il-kunsilli lokali li fl-istaġun tas-sajf iżidu ħafna l-popolazzjoni tagħhom u jkollhom bżonn għajnuna fit-tindif, bħal fil-każ ta’ Buġibba/Qawra/San Pawl, Paceville eċċ.
“Fl-2014 inġabar 15,000 tunnellata skart mill-Gvern Ċentrali” beda jgħidli Ramon, “34% aktar mis-sena ta’ qabel u fl-ewwel 4 xhur ta’ din is-sena diġà nġabru 26% aktar mis-sena li għaddiet ”.
Mistoqsi jekk dan hux għax hawn aktar skart u ħmieġ, weġibni li r-raġuni hi li hemm aktar entużjażmu biex dan id-dipartiment jaħdem bla waqfien ħalli jnaddaf pajjiżna u fl-istess ħin jgħin biex joħloq kampanji favur l-indafa fl-ambjent.
Mitlub isemmi x’inhi din il-kampanja wieġeb li nħoloq freephone 1718, “fejn min jara xi ħmieġ jew għandu xi skart li jrid jeħles minnu kulma għandu jagħmel hu li jċempel dak in-numru - “Aħna kull telefonata nagħtu kasha, kemm jekk ikun hemm xi skart ta’ xi annimal jew skart ieħor li jitnaddaf wara siegħa, kif ukoll jekk l-iskart ikun ta’ natura goffa, ta’ kostruzzjoni nkella ta’ xi makkinarju nieħdu sa massimu ta’ 3 ġimgħat biex inneħħuh.
Is-sena li għaddiet kellna 2,000 talba biex inneħħu xi skart – fejn neħħejna 95% minnu.
Ma neħħejniex kollox għax ikunu mitfugħa f’xi art privata li ħadd ma jkun jaf ta’ min hi, u biex nidħlu fiha nkunu rridu l-permessi mill-MEPA jew li l-Lands jgħaddulna l-informazzjoni ta’ min tkun.
Din is-sena diġà kellna 600 każ li solvejniehom kważi kollha.” 
Iċ-Chairman tal-EPP Manfred Weber jifraħ lill-Kap tal-Partit Nazzjonalista Simon Busuttil għar-riżultat miksub fl-elezzjoni tal-Kunsilli Lokali.
Iċ-Chairman tal-Partit Popolari Ewropew fil-Parlament Ewropew Manfred Weber feraħ lill-Kap tal-Partit Nazzjonalista Simon Busuttil għar-riżultat miksub fl-elezzjoni tal-Kunsilli Lokali aktar kmieni dan ix-xahar.
F’kummenti minn Brussell, Manfred Weber spjega kif il-Partit Nazzjonalista mmexxi minn Simon Busuttil irnexxielu jaqta’ d-distakk minn mal-Partit Laburista bin-nofs.
“Dan hu pass kbir ’il quddiem għall-Partit Nazzjonalista, li qed jaħdem biex jerġa’ jakkwista l-fiduċja tal-poplu Malti,” qal Manfred Weber.
Iċ-Chairman tal-EPP faħħar it-tmexxija ta’ Simon Busuttil u temm jgħid li hemm ċans kbir li Simon Busuttil ikun il-Prim Ministru l-ġdid ta’ Malta.
Mad-daqq tal-fanfarra mill-membri tal-Korp tal-Pulizija, il-President ta' Malta Marie-Louise Coleiro Preca inawgurat il-binja l-ġdida tal-Parlament il-ġdid bi kxif ta' plakka kommemorattiva fil-foyer tal-bini tal-Parlament fid-Daħla tal-Belt.
L-inawgurazzjoni uffiċjali tal-Parlament il-ġdid saret wara diskorsi tal-okkażjoni mill-President tal-Kamra tad-Deputati Anġlu Farrugia, u l-President ta’ Malta.
Il-Parlament il-ġdid tbierek mill-Arċisqof Charles J. Scicluna.
Quddiem l-ogħla awtoritajiet tal-pajjiż, Gwardja tal-Korp tal-Pulizija għaddiet il-muftieħ tas-sala tal-Parlament lill-President tal-Kamra tad-Deputati bħala sinjal li l-Korp tal-Pulizija qed jassumi r-responsabbiltà tas-sigurtà tal-binja tal-Parlament.
Fost il-mistiedna distinti kien hemm il-Prim Ministru Joseph Muscat, il-Kap tal-Oppożizzjoni Simon Busuttil, membri miż-żewġ naħat tal-Kamra, l-eks-Prim Ministru Lawrence Gonzi li welled il-viżjoni tal-Parlament il-ġdid fid-Daħla tal-Belt, eksmembri parlamentari, u lill-Perit Antonio Belvedere, is-sieħeb fin-negozju tal-Perit Renzo Piano.
Il-moħħ ta' din l-ikona fid-daħla ewlenija tal-belt kapitali, il-perit ta' fama mondjali Renzo Piano, ma kienx preżenti għaċ-ċerimonja tal-inawgurazzjoni.
L-Ispeaker ikkonferma li Piano kien mistieden, iżda kien impenjat fuq xogħol fl-Istati Uniti.
Kien rappurtat li Piano rċieva l-istedina tard.
Piano mistenni jżur il-binja tal-Parlament aktar ’il quddiem.
Wara ċ-ċerimonja tal-inawgurazzjoni, l-Ispeaker Anġlu Farrugia akkumpanja lil dawk preżenti lejn is-Sala l-ġdida tal-Kamra tad-Deputati fejn ukoll segwew mill-Istrangers’ Gallery l-ewwel seduta Parlamentari fil-binja l-ġdida. 
Qabel l-inawgurazzjoni tal-Parlament il-ġdid, saret ċerimonja oħra simbolika fil-Palazz tal-President, fejn għal dawn l-aħħar 94 sena l-Palazz serva lill-Parlament Malti sa mill-1921.
Fil-Palazz, Gwardja tal-Forzi Armati ta' Malta għaddiet il-muftieħ tas-Sala tal-Parlament, lill-Gwardja tal-Korp tal-Pulizija bħala sinjal ta’ trasferiment tar-responsabilità għas-sigurtà tal-binja l-ġdida fejn se jibda jiltaqa’ l-Parlament fid-daħla tal-Belt.
Din iċ-ċerimonja simbolika saret wara li l-Membri Parlamentari ltaqgħu quddiem il-bieb prinċipali tas-Sala tal-Kamra tad-Deputati fil-Palazz, fejn iltaqa’ l-Parlament bejn l-1976 u l-2015.
Hawnhekk spikka handbag li ħadet magħha d-Deputat Laburista Marlene Farrugia, basket mimli fjuri u bil-kitba, fil-Parlament jeħtieġ li jikbru l-fjuri.
Il-Whip Laburista Godfrey Farrugia wkoll mexa bi fjura f'idu.
L-Ispeaker Anġlu Farrugia ngħaqad mal-Membri Parlamentari u flimkien imxew lejn l-entratura prinċipali tal-Palazz billi għaddew minn quddiem is-Sala tal-Arazzi fejn iltaqa’ l-Parlament bejn l-1921 u l-1976. 
L-Ispeaker Anġlu Farrugia flimkien mal-Membri Parlamentari, assistew għaċ-ċerimonja simbolika fl-entratura tal-Palazz u wara, il-gwardja tal-unur u l-banda tal-Korp tal-Pulizija ta’ Malta telqu minn Pjazza San Ġorġ għal quddiem il-binja l-ġdida tal-Parlament. 
Il-President tal-Kamra tad-Deputati flimkien mal-Membri Parlamentari mxew tul Triq ir-Repubblika lejn il-binja l-ġdida tal-Parlament, fejn saret preżentazzjoni tal-binja mill-Korporazzjoni għar-Riġenerazzjoni tal-Port il-Kbir (GHRC), li f'idejha kien l-implimentazzjoni tal-proġett ta' Renzo Piano, lill-President tal-Kamra tad-Deputati.
Riċentament, f’pajjiżna ta’ spiss qed jintlemħu bram tat-tip Crystal Jellyfish. 
Dawn il-bram huma kważi trasparenti u mingħajr kulur partikolari, u tradizzjonalment kienu l-aktar popolari fil-Kosta tal-Amerka ta' Fuq.
Dan l-istazzjon tkellem mal-Bijoloġista Alan Deidun dwar għaliex fl-ibħra Maltin hawn dawn it-tip ta’ bram u fuq kollox jekk humiex perikolużi.
Bħal kull sena diversi entitajiet jiġbdu l-attenzjoni tal-pubbliku f’każ li f’xi bajjiet ikun hemm il-bram. 
Fil-fatt, is-sena li għaddiet kienet tnediet l-app “Med-Jelly”, li tinforma lil min jużaha f'liema żona hemm l-aktar bram.
Dawk li jixtiequ jagħmlu rapport dwar il-bram, jistgħu jagħmlu dan billi jniżżlu l-app “Med-Jelly” fuq l-ismart phone tagħhom.
Kontroversja u inċertezza dwar il-proġett imħabbar mill-Gvern li jinvolvi università ġdida fin-naħa t'isfel ta' Malta....dan hekk kif l-Università DePaul issostni li wara li nnotat stqarrijiet miżinformati fil-media, il-fatti huma li l-Università DePaul mhix se tistabilixxi kampus tagħha f'Malta u mhix se toħroġ degrees f'Malta.
Din id-dikjarazzjoni saret mill-Università DePaul wara li fl-aħħar ġimgħat il-Gvern u l-Prim Ministru Joseph Muscat taw l-impressjoni li l-Università DePaul se tkun qed tinvesti fl-Università ġdida f'Malta.
Net News għamel kuntatt mal-Università DePaul u f’korrispondenza iswed fuq l-abjad, l-Università DePaul iddikjarat li....
M'hemmx ftehim dwar il-kollaborazzjoni u l-kooperazzjoni bejn is-Sadeen Education Investment Ltd u l-Università Amerikana ta' Malta u hemm biss negozjati.
DePaul University ma kkommettew l-ebda flus jew riżorsi finanzjarji għall-użu tal-art, bini, infrastruttura jew programmi f'Malta.
Aktar konfermi mill-Università DePaul.....
L-Univeristà kkonfermat ukoll li m'hemm l-ebda ftehim dwar ħaddiema għall-Università Amerikana ta' Malta.
L-Università DePaul mhux se tkun involuta li tikri ll-fakultà jew xi impjegati  għall-Università Amerikana ta' Malta. 
L-Università DePaul mhix se tkun involuta fl-operazzjonijiet tal-Università Amerikana ta' Malta.
L-Università DePaul ma kellha l-ebda negozjati jew diskussjonijiet mal-Gvern b'relazzjoni mal-proġett tal-Università Amerikana f'Malta u li ma kellha l-ebda involviment jew responsabbiltà b'relazzjoni mal-proċess ta' għażla tas-sit għall-Università Amerikana ta' Malta.
L-uniku aspett li kien awtorizzat mill-Università DePaul kien li din l-Università awtorizzat lis-Sadeen Education Investment Ltd u lill-Università Amerikana ta' Malta biex jgħidu li l-programmi akkademiċi kienu żviluppati b'kollaborazzjoni mal-Università DePaul.
Dwar dawn il-programmi, li huma l-uniku involviment ta' din l-Università hu li pprovdew kurrikulu għal ħames degrees, kurrikulu wieħed fil-Master of Business Administration u erba’ programmi fil-livell ta' dottorat.
Fadal biss ftit jiem qabel l-elezzjonijiet tal-Kunsilli Lokali u r-Referendum dwar il-kaċċa fir-rebbiegħa.
Fid-dawl ta' dan il-Kummissjoni Elettorali avżat li dawk il-persuni li għadhom ma ġabrux id-dokument għall-votazzjoni tagħhom fadlilhom l-aħħar ftit jiem ċans biex jagħmlu dan.
Id-dokumenti tal-vot jistgħu jinġabru bejn illum u għada, l-Erbgħa mit-8 ta' filgħodu sas-2 ta' waranofsinhar – imbagħad mit-tlieta ta' waranofsinhar sad-9 ta' filgħaxija.
Imbagħad, l-l-aħħar ċans biex jinġabru d-dokumenti tal-vot ikun nhar il-Ħamis 9 t'April mit-8 ta' filgħodu sas-2 ta' waranofsinhar, u mit-tlieta ta' waranofsinhar sa nofsillejl.
Sas-2p.m. tal-lum inġabru 423 dokument tal-vot għar-Referendum miċ-Ċentru tal-Għadd tal-Voti fin-Naxxar biex sa dak il-ħin, in-numru ta’ dokumenti tal-vot mhux miġbura hu ta’ 24,965.
Għal dak li għandu x’jaqsam mal-Kunsilli Lokali, sas-sagħtejn ta’ waranofsinhar inġabru 221 dokument tal-vot biex in-numru ta’ dokumenti tal-vot mhux miġbura għall-elezzjoni tal-Kunsilli Lokali hu ta’ 34,631.
Id-dokumenti tal-vot mhux miġbura għandhom jinġabru personalment mill-Kumpless tal-Għadd tal-Voti fin-Naxxar, jew inkella fil-każ ta' votanti reġistrati f’Għawdex, mill-Uffiċċju tal-Karti tal-Identità fir-Rabat Għawdex.
Il-Kummissjoni Elettorali wissiet li mingħajr id-dokumenti tal-vot, ħadd ma jkun jista' jivvota dakinhar tal-elezzjoni filwaqt li fakkret li min għadu se jiġbor il-voti, għandu jagħmel dan personalment u billi jippreżenta l-karta tal-identità tiegħu jew dokument tar-residenza.
Sat-Tnejn filgħaxija, kienu għadhom ma nġabrux 34,852 dokument tal-vot għall-elezzjonijiet tal-Kunsilli Lokali; Ma nġabrux ukoll 25,388 vot għar-Referendum dwar il-kaċċa fir-rebbiegħa.
Intant, nhar il-Ħamis li ġej isiru l-votazzjonijiet f'erba' sptarijiet; l-Isptar Mater Dei, l-Isptar Karen Grech, l-Isptar Ġenerali t'Għawdex u l-Isptar Monte Karmeli.
Fil-votazzjoni ta' nhar il-Ħamis fl-isptarijiet ikunu jistgħu jivvutaw dawk kollha li sat-Tnejn fid-9 ta' filgħaxija kienu għadhom pazjenti reġistrati f'sodda f'dawn l-isptarijiet.
B'kollox, il-Ħamis jistgħu jivvutaw 1,373 persuna fir-referendum dwar il-kaċċa fir-rebbiegħa filwaqt li 678 jistgħu jivvutaw għall-elezzjonijiet tal-Kunsilli Lokali.
L-Abbozz ta' Liġi ppreżentat mill-Oppożizzjoni biex ikun protett id-Demanju Pubbliku (Public Domain) hu inizjattiva kbira favur il-wirt naturali, kulturali u storiku.
Hu Abbozz li minnu se jgawdu l-ġenerazzjonijiet futuri.
Dan ingħad fl-Editorjal ta' The Times of Malta, li fakkar kif dan l-Abbozz, jekk jiġi approvat fil-Parlament, jimponi limitazzjonijiet fuq il-Gvern dwar kif juża l-artijiet u l-assi pubbliċi, li ħafna minnhom huma propjetà tal-Gvern stess.
Jara wkoll li dawn l-artijiet u l-assi pubbliċi jkunu aktar aċċessibbli għall-pubbliku.
L-Editorjal ifaħħar ukoll il-fatt li l-Partit Nazzjonalista ntrabat li jekk dan l-Abbozz ma jilħaqx ikun diskuss taħt Gvern Laburista, jidħol fis-seħħ ladarba l-Partit Nazzjonalista jerġa' jkun fil-Gvern.
Qal li permezz ta' dan l-Abbozz, tkun assigurata aktar trasparenza u akkontabbiltà fl-amministrazzjoni tal-wirt komuni.
Min-naħa l-oħra, jikkummenta li s-sentejn li għaddew, bil-Partit Laburista fil-Gvern, ma jawgurawx tajjeb għat-tibdil fl-attitudni b'risq l-ambjent u l-propjetajiet pubbliċi.
Iżda jawgura li r-riżultat tar-Referendum dwar il-kaċċa fir-rebbiegħa seta' kien ta' tbeżbiża biex il-Gvern Laburista u l-Prim Ministru Joseph Muscat jibdew jipproteġu l-ambjent.
L-Editorjal jinnota li dan l-Abbozz se jkun qed jitlob lis-sidien tal-propjetajiet biex jipprovdu d-dettalji kollha mitluba ħalli jiċċaraw il-leġittimità tagħhom.
B'hekk, ikun ikkjarifikat kwalunkwe teħid illegali ta' propjetà pubblika.
L-Editorjal jinnota wkoll l-appoġġ li dan l-Abbozz ta' Liġi kiseb mill-għaqdiet u l-individwi li jaħdmu favur l-Ambjent u l-Wirt Kulturali, hekk kif l-Abbozz iwiegħed li l-propjetà pubblika tkun verament tal-pubbliku għax ineħħi l-mentalità ta' gvern wara l-ieħor li l-assi pubbliċi huma b'xi mod propjetajiet esklussivi tal-Gvern tal-ġurnata.
Dawk kollha dilettanti tan-nar għandhom xalata nhar is-Sibt 18 ta' April meta se jkun qed jittella' l-Festival Nazzjonali tal-Logħob tan-Nar tal-Art Mekkanizzat fuq il-Fosos tal-Furjana. 
Fil-festival se jkunu qed jikkompetu 13-il kumpless jew għaqda tan-nar fosthom żewġ għaqdiet tan-nar minn Għawdex. 
B'kollox se jkun hemm 26 struttura tal-logħob tan-nar mekkanizzat.
Qabel kull wirja se tingħata informazzjoni qasira fuq l-għaqda tan-nar rispettiva.
Il-logħob tan-nar se jkun akkumpanjat minn mużika addattata. 
Ir-rebbieħa tal-festival se jkunu magħżula fuq tliet kategoriji – l-aħjar mekkaniżmu, l-aħjar prodotti użati u l-iktar esebizzjoni oriġinali fejn jidħol disinn u movimenti. 
Il-ġurija se tkun magħmula minn tliet pirotekniċi internazzjonali mill-Ġermanja u mill-Olanda filwaqt li ċ-Chairman se jkun il-pirotekniku Malti Michael Brockdorf.
Il-ġurija se tevalwa x-xogħlijiet tan-nar waqt l-armar, waqt il-ħruq u permezz ta' filmati biex finalment tħabbar ir-rebbieħ nhar it-Tnejn 20 ta' April filgħaxija. 
Il-pubbliku jista' wkoll jesprimi l-opinjoni tiegħu permezz tal-SMS.
L-għażla tal-pubbliku hija separata minn dik tal-ġurija professjonali u r-rebbieħ tal-votazzjoni tal-pubbliku jirbaħ premju apparti. 
Sabiex tkun imħeġġa l-parteċipazzjoni tal-pubbliku, kienet imnedija inizjattiva li kull parteċipant li jġib iktar minn 300 vot tal-pubbliku jingħata 9c għal kull vot li jkollu permezz ta' sms. 
Ta' min jgħid, li f’każ li l-festival ma jkunx jista' jsir nhar is-Sibt 18 ta' April minħabba l-maltemp, dan isir jew l-għada l-Ħadd jew it-Tnejn 20 ta' April.
Lejliet l-elezzjoni tal-Kunsilli Lokali, il-Kunsill immexxi minn maġġoranza Laburista f'Raħal Ġdid jinsab f'paniku għax għal darb'oħra se jidher li għadu m'għamel xejn dwar il-proġett tal-pjazza ewlenija fil-lokalità.
Qabel l-elezzjoni lokali li għaddiet, tliet snin ilu, il-Mexxej Laburista Joseph Muscat kien ħabbar il-proġett, l-istess kif għamel il-Gvern fil-jiem li għaddew għax s'issa għadu lanqas biss inbeda … minkejja li għaddew tliet snin sħaħ.
Issa, il-Kunsill Laburista ta' Raħal Ġdid qed jara li se jerġa' jiġri l-istess.
Iżda biex taparsi juri lin-nies li qed jagħmel xi ħaġa, ippreżenta disinji ta' kif suppost ġejja l-pjazza l-ġdida.
Barra minn hekk, f'dawn il-jiem organizza numru ta' laqgħat biex suppost jiddiskuti mar-residenti u l-ħwienet tal-madwar kif dan il-proġett jista' jolqothom.
Madankollu, NET News jista' jiżvela li l-Kunsill Laburista ta' Raħal Ġdid qed jagħżel hu ma' min jiddiskuti.
Sorsi li tkellmu magħna qalu li persuni miċ-Ċentru Nazzjonali Laburista flew sew il-lista u għażlu persuni ta' twemmin Laburista biex żgur ma jkunx hemm oġġezzjoni għall-proġett.
Persuni li tkellmu ma' NET News qalu li l-laqgħat qed isiru f'binja kummerċjali fil-Blata l-Bajda, f'diversi ħinijiet matul il-ġurnata.
Fost persuni li qed jinfluwenzaw fl-għażla tal-persuni hemm persuni qrib iċ-Chairman tal-Kumitat tas-South, id-Deputat Laburista Silvio Parnis.
Il-persuni li tkellmu magħna qalu li meta staqsew għaliex il-lista qed tiġi miflija u l-laqgħat mhux ikunu miftuħin għal kulħadd, il-persuni qrib Silvio Parnis qed iwieġbu li l-għażla qed issir "skont il-bżonn".
Dan juri kemm il-Gvern u l-Kunsill Laburista f'Raħal Ġdid jinsabu f'paniku dwar proġett li suppost diġà beda jinbena.
Meta fil-jiem li għaddew, il-Gvern reġa' ħabbar il-proġett mill-ġdid, din id-darba l-Prim Ministru Joseph Muscat ma deher imkien.
B'hekk seta' jevita li l-ġurnalisti fil-post jistaqsuh dwar kif dan il-proġett kien diġà tħabbar tliet snin ilu – minnu stess – u sal-lum baqa' ma sar xejn.
Wara li nnutat dawk li sejħet bħala stqarrijiet żbaljati fil-mezzi tax-xandir lokali, l-Università DePaulħarġet stqarrija oħra biex tikkjarifika ċ-ċirkostanzi dwar il-ftehim bejn il-Gvern Malti u Sadeen Group tal-Ġordan dwar il-ftuħ tal-hekk imsejħa Università Amerikana f’Malta fuq art barra miz-żona tal-iżvilupp.
DePaul mhux ħa tiftaħ fergħa tal-kampus tagħha f’Malta u mhux se toħroġ lawriji f’Malta.
Kienet il-kumpanija Sadeen Education Investment li avviċinat lil DePaul biex tiżviluppalha kurrikulu għal 10 lawriji: 5 Baċellerati, 4 Dottorati u 1 MBA.
L-istqarrija ttemm billi tikkonferma mill-ġdid li DePaul mhux involuta la fin-negozjati bejn il-Grupp Sadeen u l-Gvern Malti u lanqas mhi involuta mil-lat ta’ finanzi, użu tal-art, bini u infrastruttura.
Sadanittant, biex tibda taħdem bħala università, l-iżviluppaturi għandhom bżonn i jingħataw liċenzja ta’ università u li l-programmi li toffri jkunu akkreditati mill-awtoritajiet.
Dan isir b’applikazzjoni lill-Kummissjoni Nazzjonali għall-Edukazzjoni Għolja, li trid tagħmel proċess ta’ verifika tal-kwalità tal-programmi offruti biex ikun assigurat li jkunu verament tal-livell ta’ Baċellerat, Master jew Dottorat.
Dan sakemm il-programm ma ġiex diġà approvat minn istituzzjoni oħra rikonoxxuta minn Malta.
F’dan il-każ iżda, il-Kummissjoni Nazzjonali għall-Edukazzjoni Għolja se tagħmel dan il-proċess hi. 
Sadanittant minbarra l-mistoqsijiet fuq livell akkademiku, qed tiżdied l-Oppożizzjoni fuq l-impatt ambjentali ta’ dan il-proġett.
Fil-fatt, l-għaqdiet ambjentali qed jilmentaw li mhux veru li għad hemm diskussjoni dwar l-art fejn se tinbena, iżda kollox hu diġà miftiehem.
Li kollox kien ilu miftiehem jidher ukoll mill-fatt li l-Grupp Sadeen ilu li rreġistra kumpanija f’Malta għal kważi sena. 
Ħarsa lejn ir-Reġistru tal-Kumpaniji turi li Sadeen Education Investment ilha mwaqqfa mill-11 ta’ Ġunju tas-sena li għaddiet u l-uniku direttur u azzjonist hu l-Kap Eżekuttiv ta’ Sadeen Group Hani Salah.
IL-GREĊJA: Il-Ministru tal-Finanzi tal-Greċja, Yanis Varoufakis, fisser is-sitwazzjoni finanzjarja ta’ pajjiżu bħala ‘waħda urġenti għall-aħħar’.
Fl-istess ħin meta mistenni li l-Greċja għandha tgħaddi mill-eqqel tal-kriżi fiskali fi kwistjoni ta’ ftit ġimgħat.
Varoufakis ħareġ bi twissija wara li l-Ministri tal-Finanzi taż-żona ewro ltaqgħu fi Brussell biex jiddiskutu l-aħħar pakkett tal-fondi ta’ emerġenza għall-Greċja.
Il-fondi ekwivalenti għal 7.2 biljun ewro huma l-ammont finali mill-bailout għall-Greċja li jammonta għal 240 biljun ewro u skont il-qbil li kien sar bejn Ateni u l-kredituri internazzjonali; fosthom l-Unjoni Ewropea u l-Fond Monetarju Internazzjonali.
Ċertifikat filQari talProvi bilMalti 10 (2015).
MAL 1049  Proġett Prattiku fil-Qari tal-Provi (6 kretti).
IR-RENJU UNIT: Il-Prim Ministru tar-Renju Unit, David Cameron, insista biex il-Gvern jikkonċentra fuq l-aktar issues kruċjali li jistgħu jtejbu l-ħajja tal-poplu tiegħu.
Hu qal dan waqt l-ewwel laqgħa tal-Kabinett f’Londra li għall-ewwel darba fi 18-il sena hu magħmul kollu kemm hu minn Ministri tal-Partit Konservattiv.
Cameron wiegħed li t-Tories se jaħdmu fuq aġenda li testendi l-opportunitajiet għan-nies u li l-Gvern se jibqa’ ‘b’saqajh mal-art’.
Hu insista li l-bidliet kollha li jsiru fis-servizzi pubbliċi jridu jkollhom għeruq ‘fil-vera ġustizzja soċjali’ u meta mistenni l-Gvern ġdid se jagħti prijorità lil-liġijiet dwar ix-xogħol.
Fl-istess ħin, Nigel Farage se jkompli bħala Kap tal-UKIP wara li l-Partit Radikali ma aċċettax ir-riżenja tiegħu. 
Fi żviluppi oħra, il-Kanċillier Britanniku għall-Finanzi, George Osborne, qal li l-Gvern Britanniku għandu ‘mandat ċar ħafna’ biex jinnegozja mill-ġdid ir-relazzjonijiet tar-Renju Unit mal-Unjoni Ewropea.
Sorsi qrib il-Gvern Britanniku ssuġġerew li żmien ir-referendum dwar il-futur tar-Renju Unit fi ħdan l-UE jibqa’ ‘flessibbli’.
In-Nepal qed jiffaċċja kriżi umanitarja enormi daqslikieku għaddej minn sitwazzjoni ta’ gwerra.
Din kienet waħda mill-aħħar reazzjonijiet tal-Prim Ministru tan-Nepal f'kummenti mal-midja.
In-numru tal-mejta kaġun tat-terremot s'issa qabeż l-4,300 persuna, imma l-Prim Ministru qal li l-vittmi jistgħu, fil-fatt, jaqbżu l-10,000.
It-terremot tas-Sibt immarka 7.8 fuq l-Iskala Richter.
Bħalissa l-Gvern qed jipprova jgħin lin-nies li salvaw mit-terremot.
In-Nazzjonijiet Uniti kkalkulat li t-terremot affettwa mat-tmien miljun persuna li huma aktar minn kwart tal-popolazzjoni tan-Nepal.
Il-Prim Ministru Nepaliż sostna li l-Gvern tiegħu ma jistax ilaħħaq mal-kriżi ta’ emerġenza minkejja li qed jagħmel kulma jista’.
L-aħħar rapporti qalu li minkejja li qed tasal l-għajnuna minn barra fin-Nepal, l-inizjattivi ta’ fejda qed ikunu mfixkla mill-konġestjoni kontinwa fl-uniku ajruport li hemm fil-belt kapitali, Kathmandu.
Il-Gvern Nepaliż qed jistinka biex jappoġġja l-impenji tal-għajnuna u tas-salvataġġ fi żmien mill-aktar diffiċli għall-pajjiż, iżda l-istat ta’ emerġenza qed jidher kbir wisq għar-riżorsi tan-Nepal. 
Sadanittant, in-nuqqas ta’ tagħmir għal sitwazzjonijiet ta’ emerġenza simili u ta’ persuni speċjalizzati għal dawn is-sitwazzjonijiet ifisser li ħafna mill-appelli għall-għajnuna li deħlin minn kull żona tan-Nepal ma jistgħux jintlaqgħu, almenu għalissa.
It-terremot anki ħalla mat-8,000 feruti.
Bħalissa l-ilma, l-ikel u l-elettriku huma skarsi fin-Nepal u hemm il-biża’ li jfeġġu l-epidemiji tal-mard fl-inħawi affettwati mit-terremot.
L-awtoritajiet qalu wkoll li l-isfida saret aktar ikkumplikata minħabba l-ħalbiet tal-maltemp fir-reġjun tan-Nepal li hu ddominat mill-muntanji, bl-elementi ħorox qed ikunu wkoll konsistenti madwar l-epiċentru tat-terremot.
Kollox jinsab lest għall-elezzjoni ġenerali fir-Renju Unit.
Elezzjoni fejn mistenni riżultat fejn ebda partit mhu se jġib maġġoranza fil-Parlament u jkun hemm dak magħruf bħala ‘hung Parliament’ u l-voti se jkunu aktar mifruxa minn qatt qabel bejn partiti differenti.
B’hekk għal darb’oħra aktarx se jkun hemm Gvern ta’ koalizzjoni.
Iż-żewġ partiti ewlenin, il-Partit Konservattiv u dak Laburista jinsabu ras imb ras fl-istħarriġ tal-opinjoni pubblika.
Il-vot tal-Ħamis aktarx se jagħti lok għal sensiela ta’ negozjati mal-partiti ż-żgħar.
La l-Konservattivi ta’ David Cameron u lanqas il-Laburisti ta’ Ed Miliband iridu jitkellmu dwar alleanzi ma’ partiti oħra u t-tnejn li huma qed isostnu li huma mexxew kampanja bl-iskop li joħorġu rebbieħa. 
Il-Liberal Demokratiċi ta’ Nick Clegg, li kien f’koalizzjoni mal-Konservattiv fil-Gvern li għadu kemm spiċċa, mhux qed jeskludi koalizzjoni ma’ ebda wieħed minn dawn iż-żewġ partiti.
Fl-isfond tar-referendum li sar din is-sena, l-Iskozja f’din l-elezzjoni kienet importanti qabel u bi probabbiltà kbira anki ladarba joħroġ ir-riżultat.
Dan peress li s-Scottish National Party mistenni jikseb rebħa storika għad-detriment tal-Partit Laburista.
Hemm ukoll stennija għar-riżultat li se jikseb il-partit ribelli, l-UKIP, ta’ Nigel Farage.
Il-ġurnata tal-Erbgħa kienet dedikata għal dawk il-membri tal-elettorat li għadhom indeċiżi kif se jivvutaw peress li aktar minn qatt qabel kull vot jista’ jagħmel differenza.
Inizjattiva fost l-istudenti tal-Istitut tal-Istudji Turistiċi, l-ITS, għandha l-għan li twassal għal prattiċi iktar b’saħħithom fost l-istudenti li jattendu din l-istituzzjoni.
U dan hekk kif l-istess studenti nhar l-Erbgħa ngħataw sorpriża waqt il-brejk tagħhom f’nofsinhar, fejn ġie servut ħut frisk.
F’inizjattiva mlaqqma “Eat Fresh Fish”, immexxija mid-Dipartiment tas-Sajd u numru ta’ għaqdiet oħra, u kofinanzjata mill-Unjoni Ewropea, ħut frisk se jkun servut f’diversi skejjel u lokalitajiet.
Se jsiru wkoll fieri bil-ħut madwar Malta u Għawdex, b’esperti jsajru riċetti bnini quddiem il-pubbliku stess.
L-Aġent Kap Eżekuttiv tal-ITS Pierre Fenech qal li l-enfasi qed tkun ukoll fuq platti b’ħut li mhux daqshekk magħruf mal-pubbliku.
Il-ħut frisk huwa wieħed mill-iktar ikel sostanzjuż, tajjeb għal kull età, u għandu jkun parti mid-dieta ta’ kull wieħed u waħda minna.
Id-daqq tal-arpa mad-daħla ta’ 24 tebut li fihom kien hemm daqstant persuni mhux identifikati, inkiser mill-ilfiq tal-immigranti li nġabru biex jagħtu l-aħħar tislima lil ħuthom li ntilfu fit-traġedja fil-Mediterran.
Xeni kommoventi u ta’ qsim il-qalb taħt tinda armata apposta fl-ispazju ta’ quddiem l-Isptar Mater Dei.
Il-fjuri tal-Maltin matul il-mogħdija mill-kamra mortwarja sat-tinda laqgħu t-twiebet, li twasslu mill-membri tal-Forzi Armati ta’ Malta.
It-tebut abjad ta’ tifel ta’ 10 snin jispikka fost l-oħrajn.
Għall-ħabta tad-disgħa mbagħad bdiet ċerimonja multireliġjuża mmexxija mill-Isqof ta’ Għawdex Mario Grech u l-Imam Mohammed El Sadi.
L-Imam, filwaqt li ħares lejn it-twiebet quddiemu, dar lejn dawk preżenti u qal li aħna lkoll immigranti, mixjin vjaġġ lejn Alla.
Imma staqsa jekk aħniex ngħixu t-tagħlim tiegħu.
“Qed ngħinu lil ħutna li qed isofru? Qed ngħinuhom igawdu l-paċi, prosperità u ġustizzja?” staqsa l-Imam.
Min-naħa tiegħu l-Isqof Mario Grech qal li dawn huma biss 24 minn fost mijiet oħra ta’ ħajjiet mitlufa, li ħarbu minn sitwazzjoni ddisprata.
“Nistgħu nħarsu lejn dawn il-vittmi, naqsmu t-triq u nkomplu mexjin,” qal l-Isqof Grech, “imma min hu kapaċi jisma’ l-karba ta’ nies li jridu jgħixu aħjar u jinsa kollox.”
Soċjetà bla kumpassjoni ma tibqax umana, wissa Mario Grech, li b’diqa fakkar li l-Maltin ma kellniex iċ-ċans noffru tbissima u l-ospitalità tagħna lil dawn ħutna.
Talab skuża lil dawn il-vittmi li ma stajniex insalvawhom.
Għal din iċ-ċerimonja attendew l-ogħla awtoritajiet tal-pajjiż, fosthom il-President ta’ Malta Marie Louise Coleiro Preca, il-Prim Ministru Joseph Muscat, il-Kap tal-Oppożizzjoni Simon Busuttil, diversi membri parlamentari, il-Kummissarju tal-Pulizija u mexxejja reliġjużi fost l-oħrajn.
Preżenti wkoll il-Kummissarju Ewropew għall-Migrazzjoni Dimitris Avramopoulos, il-Ministru Taljan tal-Affarijiet Interni Angelino Alfani u l-Ministru Grieg għas-Solidarjetà Theano Fotiou.
Wara mbagħad, it-twiebet twasslu wieħed wieħed lejn iċ-ċimiterju tal-Addolorata, fejn saret id-difna, taħt għajnejn għexieren ta’ immigranti li poġġew fjuri fuq l-oqbra ta’ dawn il-persuni.
Immigranti bħalhom li għamlu l-istess vjaġġ, imma fortunatament waslu qawwija u sħaħ biex jibdew ħajja ġdida, bogħod mill-biża’ u l-ħruxija tal-ħajja f’pajjiżhom, kif jgħidulna wħud minnhom.
U hekk kif wieħed wieħed kull tebut innumerat tniżżel għad-difna, dawk preżenti nġabru fit-talb u l-kant u poġġew il-fjuri b’rispett lejn dawn il-persuni.
Hu ċar li ma jistax ikollok kumitat tal-Parlament li jezamina l-aġir hazin ta’ ministru meta dan l-istess kumitat hu magħmul minn maggoranza tad-Deputati tal-Gvern. 
Sostna dan id-Deputat Nazzjonalista George Pullicino f’kummenti ma’ dan l-istazzjon wara li iktar kmieni llejla fil-Parlament irtira l-każ ta’ ksur ta’ privilegg fil-konfront tal-Ministru tal-Energija Konrad Mizzi.
L-Ispeaker tal-Kamra tad-Deputati Anglu Farrugia kien iddikjara li kien hemm “prima facie” ksur ta’ privilegg fir-rimarki li għamel Konrad Mizzi dwar George Pullicino. 
Hu sfida lil Konrad Mizzi biex jirrepeti l-allegazzjonijiet tiegħu barra mill-Parlament u immedjatament jibda proċeduri kontrih fil-Qorti.
Dan l-aġir hu tipiku tal-Partit Laburista kif jidher anki fil-każ li qajjem il-Prim Ministru Joseph Muscat kontra l-Kap tal-Oppożizzjoni Simon Busuttil quddiem il-Kumitat tal-Privileggi, fejn għandu maggoranza.
Dan minkejja li Simon Busuttil kien għamel id-dikjarazzjonijiet tiegħu dwar l-indhil politiku fl-investigazzjonijiet tal-Pulizija fil-konfront ta’ John Dalli barra mill-Parlament u għaldaqstant seta' jipprocedi quddiem il-Qrati.
224 kunsillier li kienu eletti fl-elezzjonijiet tal-Kunsilli Lokali fil-11 ta’ April f’34 lokalità llum ħadu l-ġurament tal-ħatra fil-kariga tagħhom.
108 minnhom (48%) huma kunsillieri li ġew eletti għall-ewwel darba.
Fi stqarrija, il-Partit Nazzjonalista jawgura kull suċċess fil-ħidma tagħhom fil-lokalitajiet.
Il-Kunsillieri Lokali għandhom jaħdmu għall-ġid tal-lokalità, mingħajr għamad politiku, u flimkien għandhom jirsistu biex jagħmlu differenza fil-lokalità tagħhom.
Il-Partit Nazzjonalista jinsisti mal-Gvern biex isib il-fondi neċessarji biex il-Kunsilli Lokali jkunu jistgħu jaħdmu u jwettqu proġetti għall-ġid tar-residenti kollha.
Huwa importanti li l-Gvern jifhem li mingħajr flus, il-Kunsilli Lokali ma jkunux jistgħu jwettqu l-programm elettorali li ġew eletti fuqu.
Il-Partit Nazzjonalista qed iħeġġeġ lill-Gvern ukoll biex jiddeċiedi dwar riformi importanti marbutin mal-Kunsilli Lokali, fosthom is-sistema tal-gwardjani lokali, id-devoluzzjoni ta’ aktar poteri lill-Kunsilli Lokali, kif ukoll is-sistema tar-reġjuni.
F’diskors qasir, il-Ministru għall-Ġustizzja, Kultura u Gvern Lokali Owen Bonniċi feraħ lil dawk eletti u rringrazzja lill-kandidati li ma ġewx eletti.
Hu appella lill-kunsillieri biex jinvolvu lill-kandidati li ma ġewx eletti fil-ħidma favur il-lokalità.
Hu rrimarka li ż-żgħażagħ marru aħjar min-nisa hekk kif 71% taż-żgħażagħ li kkontestaw dawn l-elezzjonijiet kienu eletti filwaqt li 55% tan-nisa li kkontestaw kienu eletti.
Owen Bonniċi tkellem ukoll dwar sforz ikbar biex iktar nisa jkunu f’pożizzjonijiet ta’ tmexxija hekk kif 15%, jew 10 sindki huma nisa.
Min-naħa tiegħu, is-Segretarju Parlamentari Stefan Buontempo wkoll feraħ lill-kunsillieri eletti u rringrazzja lill-kunsillieri uxxenti li jew għażlu li ma jikkontestawx jew ma ġewx eletti għat-tmien leġiżlatura.
Preżenti għaż-żewġ ċerimonji tal-ġurament tal-ħatra li saru fiċ-Ċentru tal-Mediterran għall-Konferenzi kien hemm ukoll il-Kelliem tal-Oppożizzjoni għall-Gvern Lokali David Agius.
Il-gimgħa li għaddiet il-haddiema tax-Xatt li kienu impjegati bejn l-1973 u l-2007 jew werrieta tagħhom intalbu mill-General Workers Union biex jimlew formula fuq jekk humiex interessati fil-ftehim li l-Union qed tagħmel mal-Gvern.
Din il-formula ngħatat lilhom wara laqgħa li fiha l-Union tat dettalji dwar il-ftehim fuq flus  li qed jingħad li għandhom jingħataw lil dawn il-persuni mill-Fond tal-Pensjoni u Kontingenza. 
Madankollu il-formula li ntalbu jibagħtu lura lill-Union ma tinkludix mistoqsija dwar jekk jaqblux mal-ftehim jew le, bis-Segretarju Generali Tony Zarb jgħid li l-mistoqsija saret bil-fomm biss waqt il-laqgħa mal-haddiema.
Tony Zarb qal ukoll li s’issa l-Union irceviet erba’ mija u hamsin formula. 
F’konferenza tal-ahbarijiet, li għaliha ma kinux mistiedna biss il-gurnalisti ta' dan l-istazzjon, Tony Zarb sejjah lill-Partit Nazzjonalista u lill-“media” tal-Partit Nazzjonalista ipokrita minhabba li taht amministrazzjoni Nazzjonalista ngħad lill-haddiema li dwar il-kwistjoni kien hemm żewġ kawzi pendenti fil-Qorti.
Tony Zarb qal li l-kawzi issa ġew sospiżi sakemm l-Union tilhaq ftehim mal-Gvern u qal li l-haddiema jew il-werrieta tagħhom se jingħataw tmienja u għoxrin elf ewro kull wiehed. 
Il-gimgħa li għaddiet, il-gurnal “In-Nazzjon” irraporta d-dizappunt u  r-rabja tal-haddiema wara l-laqgħa li sejhet il-GWU.
 Dan għaliex il-haddiema ġew infurmati li mhuma se jingħataw xejn qabel Jannar ta’ sena ohra u fl-ebda mument waqt il-laqgħa ma ġew mistoqsija jekk jaqblux mal-ftehim jew le imma ntalbu jgħaddu d-dettalji tagħhom permezz ta’ formula sal-ahhar tax-xahar. 
Haddiema li lmentaw ma’ “In-Nazzjon” qalu wkoll li fehmu li min kien se jirritorna l-formula kien qed iċedi għal aktar hlas u benefiċċji li jista’ jkollu dritt għalihom.
Dan allura jfisser li jekk jirrifjutaw li jibagħtu l-formula jitilfu fost l-ohrajn hames mitt ewro għal kull sena li damu jahdmu x-Xatt, liema somma tista’ tammonta għal għoxrin elf ewro f’xi każijiet. 
Haddiema li tkellmu magħna qalu li jinsabu rrabjati għaliex huma dejjem ġew imwiegħda sahansitra anke mill-Prim Ministru li se jingħataw dak kollu li kellhom dritt għalih.
L-esponent Laburista Alfred Mifsud inħatar Deputat Gvernatur Ġenerali tal-Bank Ċentrali mill-Gvern Laburista tal-Prim Ministru Joseph Muscat għal perjodu ta' ħames snin.
L-Ekonomista Alfred Mifsud, li fil-passat kien ukoll iċ-Chairman ta' dak li kien il-Mid Med Bank u serva f'diversi istituzzjonijiet finanzjarji,  ilu snin twal b'rabtiet mill-qrib mal-Partit Laburista u kien involut fil-ġbir tal-fondi biex fil-passat il-Partit Laburista bena l-Kwartier Ġenerali tal-Partit fil-Ħamrun. 
Wara dik il-ħidma Alfred Mifsud baqa' involut fl-attivitajiet u fl-istrutturi tal-PL u hu esponent ewlieni tal-Partit f'diversi setturi.
Hu kien ukoll appuntat Chairman ta' Super One.
Fil-professjoni tiegħu Mifsud hu l-propjetarju tal-kumpanija Crystal Investment Services, li magħha kien impjegat Joseph Muscat fil-passat qabel daħal fil-politika bħala membru parlamentari Ewropew.
Il-ħatra ta' Alfred Mifsud qed tkun ikkunsidrata  bħala ħatra li se tippolitiċizza l-Bank Ċentrali bl-iskop li l-Gvern qed joħloq il-karigi apposta biex jaġevola lil tal-qalba.
Il-kariga ta' Deputat Gvernatur tal-Bank Ċentrali ġiet maħluqa propju minn dan il-Gvern.
L-Unjoni Ewropea  għandha tagħmel dak kollu li hu possibbli biex tevita li jintilfu aktar ħajjiet fil-Baħar Mediterran billi fost oħrajn twessa' l-mandat tal-operazzjoni tagħha mlaqqma Triton.
Dan biex din tkun tinkludi ħidma  ta' tiftix u salvataġġ.
Dan intqal f'riżoluzzjoni li l-Parlament Ewropew fi Strażburgu vvota fuqha.
Is-sessjoni tal-Parlament Ewropew tal-Erbgħa kienet dedikata lill-kriżi tal-immigrazzjoni fil-Mediterran.
Laqgħa fejn Jean Claude Juncker, il-President tal-Kummissjoni Ewropea qal li kien deluż mis-“summit” tal-ġimgħa li għaddiet tal-mexxejja tal-Unjoni Ewropea għan-nuqqas ta’ impenn lejn il-kriżi tal-immigrazzjoni imma faħħar lill-Italja għall-impenn tagħha biex issalva l-immigranti.
Il-Membri Parlamentari Ewropej talbu wkoll li jkun hemm kwota obbligatorja għat-tqassim ta' persuni li jkunu qed ifittxu ażil fost il-pajjiżi kollha tal-UE u miżuri aktar stretti kontra t-traffikanti tal-persuni.
L-Ewro Parlamentari Malti David Casa, f’dibattitu fil-Parlament Ewropew dwar l-immigrazzjoni, saħaq li waqt li hemm ħtieġa ta’ soluzzjoni Ewropea għall-problema, l-Ewropa ma tistax issolviha weħidha u jeħtieġ li pajjiżi ġirien, li huma ġeografikament u kulturalment qrib minn fejn toriġina l-problema, jintervjenu u jikkontribwixxu biex isalvaw il-ħajjiet u jagħtu l-ħarsien lil min verament jeħtieġ.
David Casa saħaq li waqt li l-Ewropa taqbel li immigranti m’għandhomx jintbagħtu lura minn fejn ikunu ġew, il-problema trid tiġi indirizzata minn fejn toriġina li ħafna drabi hu lil hinn mill-Mediterran.
Dan ir-rikonoxximent għall-vizjoni tal-eks-PM Lawrence Gonzi wasal mill-PM Joseph Muscat fl-inawgurazzjoni uffiċjali tal-proġett tal-“interconnector”, fil-prezenza tal-istess Lawrence Gonzi u l-PM Taljan Matteo Renzi.
Proġett li permezz tiegħu, Malta ngħaqdet mal-grid Ewropew tal-enerġija u fi kliem Joseph Muscat stess, jagħti iktar flessibilità u jnaqqas id-dipendenza ta’ Malta. 
Hu kompla li l-“interconnector” hu pass importanti izda mhux l-uniku wiehed.
Hu qal li l-pass li jmiss hu li jkun hemm “pipeline” tal-gass bejn Malta u Sqallija li studji preliminari dwaru jinsabu fi stadju avvanzat.
Eventwalment, Malta qed thares għal iktar konnessjonijiet mal-Afrika ta’ Fuq meta s-sitwazzjoni politika fir-reġjun tkun iktar stabbli.
Joseph Muscat irringrazzja wkoll lill-PM Taljan Matteo Renzi kif ukoll lill-predecessur tiegħu Enrico Letta li hadu interess dirett biex jaqtgħu x-xbieki tal-burokrazija.
Irringrazzja lill-Ministru tal-Energija Konrad Mizzi, lill-haddiema tal-Enemalta, Terna u Enel tal-Italja, kif ukoll lill-Ambaxxaturi rispettivi taz-żewġ pajjiżi.
Fil-messaġġ tiegħu, il-PM Taljan Matteo Renzi qal li fi żmien meta qed jerga’ jfegg diskors ta’ bini ta’ hitan, hu jippreferi li jinvesti f’pont u mhux f’hitan. 
L-“interconnector” mhux biss ta’ valur fuq livell tekniku u għall-iskop dirett tiegħu, izda wkoll hu għazla kulturali.
L-ikbar valur ta’ dan il-proġett, tenna Renzi, hi l-kollaborazzjoni strategika bejn żewġ pajjiżi.
Hu esprima wkoll l-apprezzament għall-isforzi biex tkun miġġielda l-famuza burokrazija Taljana.
Il-PM Taljan qal li sfortunatament, il-Mediterran jintwera biss bhala bahar ta’ problemi u ta’ firda meta t-triq ’il quddiem għall-Ewropa hi li thares lejn il-Mediterran bhala reġjun ta’ kulhadd li jkun fil-qalba tal-Ewropa.
It-tema tal-Mediterran spikkat ukoll waqt it-tahditiet bilaterali iktar kmieni fil-Berġa ta’ Kastilja.
F’konferenza tal-ahbarijiet konġunta, kemm Joseph Muscat kif ukoll Matteo Renzi tkellmu dwar is-sitwazzjoni tal-Libja u l-immigrazzjoni.
Matteo Renzi qal li l-prijorità hi li l-Libja terga’ tikseb l-istabilità.
Il-problema tal-immigrazzjoni tkun megħjuna b’din l-istabilità.
Hu fakkar kif mijiet ta’ dgħajjes bl-immigranti qasmu mit-Tunezija lejn l-Italja. 
Hekk kif l-affarijiet reġgħu għan-normal, id-dgħajjes bl-immigranti mit-Tunezija prattikament spiċċaw fix-xejn.
Id-dijabete hi kundizzjoni medika li għandha tittieħed bis-serjeta` u għalhekk hu importanti li wieħed ma jinjorax l-istrateġija li Malta għandha għal din il-kundizzjoni, id-dijabete. 
Dan qalitu Anne Marie Felton, li hi l-President tal-Fondazzjoni Ewropea  tal-infermiera għad-dijabete, il-FEND. 
Ma’ Net News Anne Marie Felton, li għandha aktar minn 20 sena ta' esperjenza f'dan il-qasam spjegat li Malta hi mill-ftit pajjiżi fl-Ewropa li għandha strateġija effettiva għad-dijabete.
Strateġija li bdiet mill-inizjattiva tal-Kap tal-Partit Nazzjonalista, Simon Busuttil.
Strateġija li għandu jkollha sinifikat hekk kif Malta għandha waħda mill-ogħla rati ta' persuni li għandhom din il-kundizzjoni.
Ma' Anne Marie Felton tkellimna fuq kif matul is-snin fuq livell Ewropew evolviet il-kundizzjoni tad-dijabete.
Anne Marie Felton tkellmet ukoll dwar kif il-pajjiżi jistgħu joħolqu aktar kuxjenza dwar din il-kundizzjoni ovvjament biex inqas nies jimirdu bid-dijabete li hi piż fuq l-infiq ta' kull gvern fil-qasam tas-saħħa.
Magħha tkellimna wkoll dwar x'inhuma l-isfidi għall-futur, fuq livell Ewropew.
F'Ottubru tas-sena l-oħra kien preżentat qafas għall-mudell leġiżlattiv u għall-politika u strateġija nazzjonali tas-saħħa għall-kundizzjoni tad-dijabete mill-Working Group Parlamentari dwar id-Dijabete lill-Ispeaker tal-Parlament Anġlu Farrugia.
Il-Working Group dwar id-Dijabete fl-istruttura tal-ħidma tal-Parlament, twaqqaf fuq inizjattiva tal-Kap tal-Oppożizzjoni Simon Busuttil.
Dakinhar il-Kap tal-Oppożizzjoni Simon Busuttil fisser kif din hi ħidma li fiha l-Parlament ingħaqad flimkien f’ambjent politiku mhux ta’ konfrontazzjoni, u qed jippreżenta wkoll mudell ġdid kif issir il-politika fl-interess u għall-ġid tal-poplu tagħna.
Il-President ta' Malta Marie Louise Coleiro Preca tagħmel dikjarazzjoni qawwija fil-konfront tal-persuni li qed idawru wiċċhom quddiem it-traġedji tal-immigranti fil-Mediterran.
Meta kienet qed tieħu sehem fil-programm 'iswed fuq l-abjad' fuq Net TV, il-President Marie Louise Coleiro Preca sostniet li hi lesta tagħmel id-dikjarazzjonijiet favur is-solidarjeta` mal-immigranti għaliex l-iskop tagħha mhix li tkun popolari.
Dan bla ma tfisser li taqbel li f'Malta għandhom jidħlu mijiet ta' eluf ta' immigranti.
Il-Kap tal-Oppożizzjoni Simon Busuttil tkellem dwar il-proposti li għandha quddiemha l-UE biex effettivament tkun miġġielda l-immigrazzjoni irregolari.
Fil-programm il-Kap tal-PN tkellem dwar il-kunsilli lokali u qal li l-PN hu determinat li jkompli jaħdem biex jikseb iktar appoġġ u jsir iktar partit tan-nies.
Minn partit ta' oppożizzjoni l-PN issa se jimxi għal gvern alternattiv.
Il-Kap tal-PN sostna li l-PN qed jibni fuq politika ta' onesta` li fiha jisma’ lin-nies u joħroġ bi proposti ġodda għall-futur.
Il-Fondazzjoni Valletta 2018 tibqa’ konsistenti u ssostni li l-monti mhux postu maġenb il-Parlament il-ġdid, li se jibda jopera mill-ġimgħa d-dieħla.
Sostna dan iċ-Ċermen ta’ din il-Fondazzjoni, Jason Micallef, meta mistoqsi minn dan l-istazzjon ftit jiem qabel l-inawgurazzjoni ta’ dan il-proġett mibdi minn Gvern Nazzjonalista.
Jason Micallef, li hu nkarigat minn din il-Fondazzjoni li twaqqfet bl-għan li tirriġenera l-Belt Valletta, kompla li l-monti f’dan is-sit jistona.
Din il-kritika tingħaqad mhux biss ma’ dik tal-Oppożizzjoni Nazzjonalista imma wkoll ma’ numru ta’ entitajiet oħra fosthom Din l-Art Ħelwa, l-Assoċjazzjoni Ewropea tal-Ibliet, it-Teatru Manoel, l-Orkestra Filarmonika Nazzjonali, il-Kunsill Malti għall-Arti, Heritage Malta, il-Kavallier ta’ San Ġakbu, Pjazza Teatru Rjal, il-Kamra tal-Kummerċ u l-Kamra tal-Periti.
Dwar din il-kwistjoni kien tkellem ukoll l-Ispeaker Anġlu Farrugia li fisser ruħu mħasseb dwar kwistjoni ta’ sigurta` jekk il-monti jitpoġġa maġenb il-bini tal-Parlament.
L-arkitett Malti Richard England ukoll kien tkellem pubblikament kontra din l-idea, u qal ukoll li l-arkitett famuż Taljan Renzo Piano, li ddisinja l-proġett tal-Parlament u d-daħla tal-Belt Valletta jinsab imweġġa’.
Imma minkejja din il-kritika, jidher li l-Gvern hu deċiż li jinjora dawn l-appelli u jkompli għaddej bil-pjani tiegħu li l-monti jiċċaqlaq għal Triq l-Ordinanza.
Kienet biss il-General Workers’ Union li fi Frar li ddefendiet lill-Gvern meta il-President tal-union Victor Carachi kiteb artiklu li fih qal li n-nies mhux japprezzaw biżżejjed il-ġid li jista’ jħalli monti.
L-Abbozz ta' Liġi li l-Oppożizzjoni ressqet fil-Parlament u diġà ġie approvat mill-Ewwel Qari dwar id-Domanju Pubbliku – il-liġi dwar il-wirt komuni li tipproteġi l-wirt naturali, kulturali u storiku – tfisser mis-Segretarju Parlamentari Josè Herrera bħala inizjattiva tajba li dwarha kien hemm diġà white paper mill-Gvern Nazzjonalista, u li hu jaqbel magħha kemm fis-sustanza kif ukoll fil-prinċipju.
Ikkritika iżda, li l-mod li bih tressaq dan l-Abbozz ta' Liġi mill-Oppożizzjoni llum hu skorrett għaliex dan hu xogħol li kien sar meta l-Partit Nazzjonalista kien fil-Gvern.
Is-Segretarju Parlamentari spjega li l-Abbozz propost mill-Oppożizzjoni u li qiegħed quddiem il-Parlament, il-Gvern illum irid li jkun parti mill-politika ħolisitika marittima li qal li hi lesta iżda li għad trid titla' għall-approvazzjoni tal-Kabinett tal-Gvern.
Dwar din il-politika ħolistika, Josè Herrera qal li kkonsulta diġà ma' kulħadd, iżda mhux mal-Oppożizzjoni li qal li issa se jistedinha biex magħha jiftaħ dibattitu dwar din il-politika marittima.
Mistoqsi jekk hux se jkun qiegħed jivvota favur jew kontra l-Abbozz imressaq mill-Oppożizzjoni li issa hu quddiem il-Parlament, Josè Herrera qal li din hi deċiżjoni tal-Grupp Parlamentari tal-Gvern.
Lanqas ma ta raġuni valida għaliex il-Gvern ma ħariġx b'din ir-reazzjoni meta l-Oppożizzjoni ħabbret din il-mozzjoni privata u qiegħed jagħmel dan wara għaxart ijiem u wara li l-Abbozz tal-Oppożizzjoni diġà kien approvat mill-ewwel stadji fil-Parlament.
Għall-Prim Ministru Joseph Muscat ir-riżultat tal-elezzjoni tal-Kunsill Lokali hu sinjal li l-familji qed jibagħtu messaġġ ċar ta' ottimiżmu.
Joseph Muscat sostna li dan ir-riżultat hu fuq l-istess livelli tar-riżultati tal-elezzjoni ġenerali u tal-Parlament Ewropej.
Iżda r-riżultat mhux jiġi interpretat l-istess minn persuni fil-kamp tal-Partit Laburista.
Fuq Facebook l-eks-Membru Parlamentari Ewropew Laburista, Joseph Cuschieri, kiteb li ma jistax jiġi injorat il-fatt li kien hemm tnaqqis ta' voti għall-Partit fil-maġġoranza tal-lokalitajiet.
 Riżultat li jaqta' d-distakk bin-nofs.
Joseph Cuschieri kiteb li biex tiġi evitata aktar emorraġija ta' voti ovvjament għall-Partit Laburista: Hemm bżonn li jinfetħu l-widnejn għal dawk li l-wegħdiet lilhom jew il-ġustizzja magħhom għadhom sa issa ma ġewx mismugħa u fuq kollox solvuti.
Kiteb ukoll li dawk sa issa injorati u li dejjem kienu hemm għall-Partit għandhom jingħataw l-attenzjoni meħtieġa u li tixirqilhom.
It-tielet punt li kiteb kien li għandhom jiġu mrażżna dawk l-elementi jew individwi fil-Partit li telgħalhom għal rashom u bdew jaġixxu b'arroganza u biex il-Partit Laburista jibqa’ viċin in-nies.
F'dak li kiteb Joseph Cuschieri, ġie kkonfermat li l-istrateġija tal-Gvern Laburista hi li jirredikolaw lil Simon Busuttil.
Infatti Cuschieri kiteb: Għandna nieqfu nirredikolaw u nissottovalutaw lil Simon Busuttil u lill-Partit Nazzjonalista.
Nemmen li din qed isservi biss ta' ħsara.
Il-kumment ta' Joseph Cuschieri jsaħħaħ l-argument li Joseph Muscat m’għadux saqajh mal-art u li r-riżultat qed jinterpretah kif irid hu.
Matul is-sena li għaddiet, f’Malta sehhew mal-400 każ ta’ avvelenament u mard mill-ikel.
Kuntrarju għal dak li hu mahsub, kważi żewġ terzi minn dawn il-każi – 63 fil-mija – sehhew fid-djar.
Waqt konferenza tal-ahbarijiet fl-okkazjoni tal-Jum Dinji tas-Sahha d-Direttur tad-Direttorat għall-Promozzjoni tas-Sahha u l-Prevenzjoni tal-Mard Charmaine Gauci qalet li dawn il-figuri huma  dwar każi severi li jkunu ġew rappurtati u għaldaqstant ir-realtaà hi li din l-okkorrenza hi ferm ikbar.
Dr Gauci spjegat li hafna minn dawn il-każi huma nuqqas ta’ preparazzjoni tajba għall-ikel li jagħtui lok għal kontaminazzjoni minn mikrobi bhal salmonella u campylobacter.
Ghal dan il-għan, id-Direttorat tas-Sahha u l-Prevenzjoni tal-Mard flimkien mad-Direttorat għas-Sahha Ambjentali hejjew fuljett dwar prattiċi favur l-igjene li jnaqqas ir-riskju ta’ infezzjoni minn dawn il-mikrobi.
L-iktar sors komuni ta’ dawn il-mikrobi hu l-laham tat-tigieg u tjur iehor u l-iktar metodu komuni ta’ trasmissjoni ta’ dawn il-mikrobi hi cross-contamination fejn jintużaw l-istess skieken u bords ta’ tqattigħ bejn ikel li se jissajjar u ikel li mhux se jissajjar bhal per eżempju ħaxix.
Biex wiehed jevita dan ir-riskju, għandhom jintużaw għodod u spazji separati għal ikel li se jissajjar u ikel li jkun lest biex jittiekel.
Parir iehor hu li jinhaslu sew l-għodod tal-kċina, bords tat-tqattigħ u l-uċuh uzati waqt il-manigg ta’ tjur nej.
L-ikel għandu jinżamm f’temperaturi sikuri; ikel imkessah għandu jinżamm f’temperaturi ta’ 8 gradi celsius jew inqas.
Ikel iffriżat għandu jinżamm f’temperatura ta’ 18-il grad taht iż-żero jew inqas filwaqt li ikel għandu jissajjar f’temperatura ta’ mhux inqas minn 75 grad celsius.
Appell għal prattiċi tajbin sar ukoll minn Jason Mifsud, uffiċjal tad-Direttorat tas-Sahha Ambjentali.
Hu qal li issa jibda diehel l-istagun tal-barbeques u l-appell hu sabiex il-laham jissajjar sew u ikel m’għandux jinżamm fil-coolers għal tul ta’ żmien.
Spjega wkoll li d-Direttorat tas-Sahha Ambjentali jħaddem sistema ta’ grading u ta’ infurzar sabiex ikunu garantiti l-għola standards tal-igjene.
Kirstin Mifsud, kaċċatur ta' 25 sena minn Bormla, intbagħat sena ħabs u weħel multa ta' 5000 ewro mill-Maġistrat Francesco Depasquale wara li t-Tlieta tressaq il-Qorti akkużat li kmieni t-Tnejn waranofsinhar spara lejn tajra protetta, bil-każ iwassal għall-għeluq prematur tal-istaġun tal-Kaċċa fir-Rebbiegħa.
Barra minn hekk, kien ordnat li Mifsud, magħruf bħala "Il-Benghazi", tittiħidlu l-liċenzja.
Kienu żewġ kaċċaturi oħra li identifikaw lil Mifsud bħala l-kaċċatur li spara lejn is-seqer protett f'Ħaż Żabbar.
Kaċċatur minnhom qal lill-Qorti li l-akkużat qallu li kien għama meta ra s-seqer.
Il-Maġistrat Franco Depasquale qal li l-Qorti għandha obbligu li tibgħat messaġġ quddiem dawn il-każi aktar u aktar meta dan hu każ ta' sparar viċin skola.
Il-qorti qalet li ma kellha l-ebda dubju li kien l-akkużat li spara u laqat lit-tajra protetta.
 L-akkużat se jappella.
Sadanittant il-Prim Ministru Joseph Muscat fl-aħħar sigħat f’kummenti li ta lix-xandir nazzjonali minn Baku fl-Ażerbajġan qal li jekk il-Kumitat ORNIS jerġa’ jirrakkomanda l-ftuħ tal-istaġun tal-kaċċa fir-rebbiegħa s-sena d-dieħla, il-Gvern ma jsib l-ebda problema li jerġa’ jiftħu.
Dan jikkuntrasta mad-dikjarazzjoni li għamel il-PM Muscat malli ħareġ ir-riżultat tar-referendum dwar il-kaċċa li ntrebaħ mill-IVA bi ftit aktar minn 2,000 vot.
Dakinhar Muscat, fir-reazzjoni tiegħu, kien qal li dan hu l-aħħar ċans għall-kaċċaturi.
 Fil-bidu ta’ din il-ġimgħa l-Prim Ministru għalaq l-istaġun tal-kaċċa fir-rebbiegħa tlett ijiem qabel kellu jagħlaq, wara numru ta’ każi ta’ illegalitajiet li laħqu l-qofol tagħhom bl-isparatura fuq Spanjulett li spiċċa ferut f’bitħa mimlija tfal tal-iskola.
L-immigrazzjoni, l-ewro u l-kriżi tal-Ukrajna kienu fost it-temi diskussi waqt laqgħa bejn il-Kap tal-Oppożizzjoni u tal-PN Simon Busuttil u l-Viċi President tal-Kummissjoni Ewropea Valdis Dombrovskis li jinsab fuq żjara f’Malta.
Simon Busuttil qal li sfortunatament, irid ikun telf ta’ hajjiet biex l-immigrazzjoni titla’ fuq l-agenda Ewropea.
Hu jaf li kemm Dombrovskis kif ukoll il-President tal-Kummissjoni Ewropea Jean Claude Juncker huma konxji tal-problema u qed jahdmu fuq soluzzjoni fit-tul.
Dwar l-ewro, li taqa’ taht il-kompetenza tal-Kummissarju Dombrovskis, Simon Busuttil qal li l-munita għandha diversi sfidi, fosthom il-kwistjoni tal-Greċja.
Hu qal li l-UE għandha turi solidarjetà imma għandu jkun hemm responsabbiltà.
Kompla li l-Gvern Grieg għandu jevita l-populiżmu u jaġixxi b’mod responsabbli. 
Dwar l-Ukrajna, Simon Busuttil qal li l-PN jappoġġja bis-shih il-pożizzjoni tal-UE u favur li tkun rispettata l-integrità territorjali tal-Ukrajna.
Min-naha tiegħu, il-Viċi President Dombrovskis qal li parti kbira mill-hidma tiegħu biex ikun hemm koperazzjoni iktar mill-qrib mal-Gvernijiet u l-Parlamenti.
Dwar il-qasam ekonomiku, Dombrovskis qal li r-riżultati jidhru tajbin izda għad hemm mistoqsijiet dwar is-sostenibbilità tas-sistema tal-pensjonijiet.
Hu qal li l-gimgħa d-diehla għandha tibda diskussjoni dwar il-proposta ġdida tal-UE għall-politika tal-migrazzjoni. 
Dwar l-Ukrajna, Dombrovskis qal li l-UE għandha żżomm sod fil-pożizzjoni tagħha u turi li ċertu aġir mhux aċċettabbli fl-Ewropa tas-seklu 21.
L-eks-Kummissarju Ewropew, John Dalli tilef il-kawża li kellu kontra l-Kummissjoni tal-Unjoni Ewropea.
Il-Qorti Ewropea tal-Gustizzja fid-deċiżjoni li ppubblikat it-Tlieta 12 ta' Mejju qalet li John Dalli rriżenja minn jeddu wara laqgħa li kellu ma' Jose Manuel Barroso meta dak iż-żmien kien il-President tal-Kummissjoni Ewropea, u għalhekk qatt ma kien hemm talba formali min-naha ta' Barroso biex Dalli jirriżenja. 
Fir-reazzjoni tiegħu għal din id-deċiżjoni l-Kap tal-Oppożizzjoni Simon Busuttil qal li din kienet deċiżjoni li fiha harget il-verità.
Fil-Qorti Ewropea, mix-xhieda, ħareġ li l-eks-Kummissarju Ewropew irrizenja wara laqgħa li damet madwar 90 minuta ma' Barroso.
Laqgħa li matula kienu diskussi l-konkluzjonijiet tal-Olaf li hi l-Agenzija tal-Unjoni Ewropea għal kontra l-frodi.
Dan il-każ ta' John Dalli jmur lura għall-2012 meta rapport tal-Olaf kien jgħid li John Dalli kien involut f'numru ta' irregolaritajiet f'laqgħat li kellu ma' rappreżentanti tal-industrija tat-tabakk biex tinbidel direttiva tal-Unjoni Ewropea, bl-involviment anke tal-ekskanvasser ta' Dalli, Silvio Zammit.
Zammit qed ikun akkużat b'tixhim ta' €60 miljun mill-kumpanija biex fid-direttiva tal-UE tat-tabakk ikun hemm xi tibdil biex ma jkunx ipprojbit il-bejgħ tal-isnus fil-pajjiżi tal-Unjoni Ewropea.
Dwar dan il-każ John Dalli dejjem ċahad l-allegazzjonijiet fil-konfront tiegħu u kien għalhekk li fetah kawża kontra l-Kummissjoni Ewropea minhabba li skont hu tkeċċa minn Kummissarju Ewropew b'mod ingust u kien qed jitlob ukoll kumpens għad-danni li sofra kemm morali kif ukoll materjali.
Talba li min-naha tagħha l-Qorti Ewropea ma laqgħetx.
Xhur ilu l-Partit Nazzjonalista ressaq rikors fil-Qorti, f'isem anke d-Deputati Nazzjonalisti Claudette Buttiġieġ, Frederick Azzopardi, kif ukoll mill-Kandidat Nazzjonalista Edwin Vassallo, dwar ir-riżultat tal-elezzjoni ġenerali li ma jirriflettix ir-rieda tal-votanti fil-konfront tat-tliet Deputati, li kkontestaw fit-tmien u t-13-il distrett.
Il-Partit Nazzjonalista qed isostni l-50 vot mormija ta’ Claudette Buttiġieġ u l-10 voti fuq id-distrett ta’ Għawdex kienu jagħtu stampa differenti tar-rappreżentanza Parlamentari.
Il-Partit Nazzjonalista qed jgħid li dawn il-voti ma nħlewx iżda ntremew għalxejn.
Dan wassal biex minflok ir-rieda tal-votanti, li jkunu eletti Claudette Buttiġieġ u Frederick Azzopardi bħala kandidati tal-Partit Nazzjonalista, ġew eletti Edward Scicluna u Justyne Caruana f’isem il-Partit Laburista.
Dwar l-aħħar żviluppi fit-trattazzjonijiet tal-kawża, Net News tkellem mal-avukat Therese Comodini Cachia.
Dwar din il-kawża fix-xhur li għaddew il-Qorti kienet tat lill-Partit Nazzjonalista żewġ siġġijiet oħra fil-Parlament.
Bil-Partit Laburista jappella mid-deċiżjoni li ngħatat mill-Qorti b’ġurisdizzjoni Kostituzzjonali.
Fl-istadju tal-appell, Therese Comodini Cachia, spjegat x'inhuma l-argumenti li ressaq il-Partit Nazzjonalista.
Therese Comodini Cachia qalet li s-sentenza ta' din il-Qorti mistennija tingħata lejn l-aħħar ta' Mejju, dejjem jekk il-Qorti  ma jkollhiex xi domandi oħra xi tressaq lill-Partijiet.
L-eks-Kummissarju tal-Pulizija Peter Paul Zammit kien hu li ordna, bhala Kummissarju, li jigu sospiżi l-proċeduri u l-akkużi kontra persuna li kienet klijenta tiegħu dwar inċident li sehh fl-Ghassa tal-Pulizija ta’ Ħaż-Żabbar.
Dan jirriżulta mill-konklużjonijiet tar-rapport ta’ Bord ta’ Investigazzjoni mahtur mill-Ministeru għall-Intern u s-Sigurtà Nazzjonali dwar l-allegat irtirar ta’ akkużi kontra persuna f’għassa tal-Pulizija dwar inċident li kien sehh f’Gunju tal-2013.
L-investigazzjoni saret fuq talba tax-Shadow Minister Jason Azzopardi.
Ir-rapport tqiegħed fuq il-mejda tal-Kamra tad-Deputati  kważi sentejn wara li sehh dan l-inċident.
 Dwar dan il-każ ikkummenta l-Kap tal-Oppożizzjoni Simon Busuttil.
Ix-Shadow Minister Jason Azzopardi kien iddikjara sena ilu, li l-Kummissarju ta’ dak iż-żmien Peter Paul Zammit kien qed jigdeb dwar il-każ, u kien sejjah għal investigazzjonijiet biex toħroġ il-verità.
L-akkużi kienu fil-konfront ta’ Josmar Agius, li kien allegat li kien urtat għall-mod kif hass li ġiet trattata bintu minorenni meta marret tagħmel rapport dwar mowbajl mitluf jew misruq.
Jirriżulta li Agius kien eksklijent tal-Kummissarju ta’ dak iż-żmien, Peter Paul Zammit.
Jirriżulta li Agius ma riedx jistenna wara n-nies preżenti, beda jgħolli lehnu, dahal wara l-iskrivanija tal-pulizija minn bieb iehor, sabbat il-kaxxa tal-mowbajl fuq id-desk u beda jgħid li se jirrappurtahom. 
Is-Surġent qal lill-Bord li Agius qal li se jcempel lil Pietru Pawl, u nstema’ jagħmel telefonata u jikkummenta kontra x-xift fl-għassa ta’ Ħaż-Żabbar.
Ftit minuti wara li sehh l-inċident, sar  rapport dettaljat dwar l-inċident, u l-akkużi f’dan ir-rigward kienu se jinharġu.
Il-Kummissarju ta struzzjonijiet biex jinżamm kollox wara li talab għar-rapport li sar fl-Ghassa ta’ Ħaż-Żabbar.
Il-proċeduri kienu sospiżi kontra kull parir li kellu l-Kummissarju tal-Pulizija u aktar tard il-Kummissarju kiteb biex jaqgħu l-akkużi kollha kontra Agius. 
Il-Bord, immexxi mill-Imhallef Franco Depasquale, ikkonkluda li d-deċiżjoni tal-Kummissarju kienet unilaterali u wahda arbitrarja, specjalment meta jitqiesu l-pariri kollha kuntrarji li ngħataw. 
Dejjem b'rabta ma' dan il-każ il-Ministru responsabbli mill-Gustizzja Owen Bonniċi, mistoqsi jekk jahsibx li l-eks-Ministru Manuel Mallia għandux jirriżenja minn Deputat tal-Partit Laburista, hekk kif ir-rapport baqa' ma kienx ippubblikat meta Mallia kien għadu Ministru, Bonniċi qal li Mallia m'għandux x'jaqsam mal-każ.
Il-Ministru Owen Bonniċi qal ukoll li ma jara l-ebda raġuni għalfejn l-eks-Kummissarju tal-Pulizija Peter Paul Zammit għandu jirriżenja mill-hatra l-ġdida tiegħu bhala ko-ordinatur għas-sigurtà nazzjonali.
Tensjoni u rabja min-numru ta' pitkala li ma tħallewx jaħdmu wara li mhumiex jaqblu mal-Gvern dwar impożizzjoni ta' garanzija bankarja mitluba lilhom.
Il-Gvern qed jinsisti mal-pitkala li jagħmlu garanzija ta' flus biex jagħmel tajjeb għall-ħlas li jkun irid isir lill-bdiewa tal-prodotti li huma jdaħħlu l-pitkalija.
Il-pitkala qed joġġezzjonaw għal dan għaliex qed isostnu li din il-garanzija qatt ma kienet diskussa qabel u għax l-ammonti mitluba huma għoljin wisq.
Kien kmieni filgħodu li l-pitkala li mhumiex jaqblu mal-Gvern, marru għal ġurnata xogħol normali, u ma tħallewx jidħlu fil-pitkalija mill-pulizija u uffiċjali tas-sigurtà tal-pitkalija.
Kif jixhed dan il-filmat li ttieħed kmieni filgħodu mill-kameras ta' dan l-istazzjon.
Aktar tard filgħodu dawn il-pitkala u familjari tagħhom inġabru quddiem il-bieb tal-pitkalija fejn ilkoll flimkien daħlu fil-pitkalija u marru lejn il-postijiet li huma għandhom mikrija.
F'konferenza tal-aħbarijiet f'isem il-pitkala, indirizzata mill-Avukat Adrian Delia kienu speċifikati l-prinċipji dwar din il-kwistjoni.
Anzjan li kien ħiereġ minn maħżen fil-Crafts Village ta’ Ta’ Qali, b’kaxxa f’idu mimlija affarijiet personali, twaqqaf minn uffiċjali tal-Gvern li ntbagħtu biex jissiġillaw 15-il maħżen. 
Is-sidien ta’ dawn l-imħażen, minn fost total ta’ 62, baqgħu ma ffirmawx li jġeddu l-kera għal 65 sena bil-patt u l-kundizzjoni li jkollhom jiżviluppaw sit ġdid fil-villaġġ bi spejjeż għalihom.
Waqt il-laqgħa ntqal kif kien impossibbli li f’24 siegħa, dawn is-sidien ibattlu l-imħażen u joħorġu minnhom anke l-makkinarju kbir li kienu jużaw fix-xogħol tagħhom. 
Fil-każ ta’ dan l-anzjan, lanqas tħalla jieħu kaxxa bl-affarijiet personali tiegħu għaliex l-uffiċjali tal-Gvern qalulu li s-sit issa hu proprjetà tal-Gvern.
Issa dawn is-sidien mhux talli se jkollhom ifittxu sit alternattiv minn fejn joperaw, imma wkoll iridu jikru xi mkien biex ipoġġu l-affarijiet li laħqu ħarġu mill-imħażen qabel l-uffiċjali tal-Gvern marru u qaflu kollox b’katnazz.
Kien dan wieħed mill-punti li ħarġu waqt laqgħa li l-Oppożizzjoni, rappreżentata mill-Kelliem għan-Negozji Żgħar, Manifattura, Kummerċ, Self Employed u l-Kooperattivi Robert Arrigo kellha mal-GRTU.
Arrigo qal li dawn il-laqgħat li qed tagħmel l-Oppożizzjoni se jkomplu għaliex qed iħallu l-frott.
Semma’ kif wara laqgħat li kellu ma’ entitajiet differenti, hu ħa l-punti ta’ tħassib li tqajmu, tkellem dwarhom fil-Parlament u dawn ġew indirizzati.
Filwaqt li qal li l-Oppożizzjoni trid tħares lejn iż-żmien li għamlet fil-Gvern u tagħraf fejn naqset li tieħu azzjoni, trid tħares ukoll ’il quddiem u titgħallem minn dik l-esperjenza.
Fil-fatt Robert Arrigo sostna li l-Oppożizzjoni diġà bdiet taħseb fuq ideat għas-settur tar-retail u s-servizzi, li dwarhom iddur l-ekonomija Maltija.
Min-naħa tiegħu l-President tal-GRTU Paul Abela qal li l-Oppożizzjoni għandha tiġi kkunsidrata bħala Gvern alternattiv u għalhekk dawn il-laqgħat se jkomplu bħalma sar fil-passat.
Fil-Palazz tal-President f'San Anton, f'laqgħa mal-President Germaniż Joachim Gauck, il-Kap tal-Oppożizzjoni Simon Busuttil kienu enfasizzati r-riformi li Malta għamlet fl-aspetti politiċi u ekonomiċi tul il-25 sena ta' Gvern Nazzjonalista.
Il-kap tal-Partit Nazzjonalista Simon Busuttil qal li tul dawn is-snin, Gvernijiet Nazzjonalisti wettqu riformi li poggew lil Malta fuq quddiem fost il-pajjiżi Ewropej u dinjija.
Matul il-laqgħa mal-President Germaniż, il-Kap tal-Oppożizzjoni Simon Busuttil irrefera wkoll għal problemi tal-immigrazzjoni.
Fejn il-Kap tal-Oppożizzjoni rrefera wkoll għat-tragedji li kellna fl-ahhar gimgħat fil-Bahar Mediterran.
Matul il-gurnata, il-President Gauick żar l-open centre fil-Marsa fejn tkellem mal-immigranti dwar l-esperjenzi tagħhom porpju ftit granet wara l-ikbar tragedja fil-Mediterran li fiha mietu mijiet ta' immigranti li kienu qed jaharbu mill-Afrika ta' Fuq lejn l-Ewropa.
Fil-Lukanda Phoenicia, il-President Germaniż iltaqa' ma’ numru ta' għaqdiet volontarji u poġġa kuruni tal-fjuri mal-monument tal-gwerra.
Fiż-żjara tiegħu l-President Germaniż żar lill-President ta' Malta Marie Louise Coleiro Preca fl-Palazz Presidenzjali fil-Belt u ltaqa' mal-Prim Ministru Joseph Muscat fil-Berġa ta' Kastilja.
Mill-Uffiċċju tal-Prim Ministru l-President Germaniż mar il-Barrakka ta' Fuq u żar il-Kon Katidral ta' San Gwann.
L-Ambaxxata Libjana f’Malta qalet fi stqarrija li qed issegwi mill-qrib u tinsab imħassba dwar is-sitwazzjoni tal-immigrazzjoni irregolari fil-Mediterran.
Quddiem dawn il-kundizzjonijiet u l-kriżi, l-Ambaxxata Libjana f’Malta appellat għall-appoġġ tal-komunità internazzjonali lil-Libja quddiem il-periklu tal-gruppi terroristiċi.
L-Ambaxxata Libjana qalet li l-problema tal-immigrazzjoni irregolari hi waħda mill-problemi li l-Libja qed tiffaċċja.
Biex din il-problema tissolva, il-Libja għandha bżonn riżoluzzjoni komprensiva għall-aspetti kollha tal-kriżi preżenti.
Il-Libja, sostniet l-Ambaxxata, hi impenjata li tkun sieħeb onest u effettiv għall-qafas Ewro-Mediterranju.
Dan jista’ jinkiseb b’koperazzjoni mal-pajjiżi Afrikani, li jservu bħala pajjiżi li fihom jidħlu l-immigranti lejn il-Libja u wara lejn l-Ewropa.
Fl-istqarrija, l-Ambaxxata Libjana offriet il-kondoljanzi u s-simpatiji lill-pajjiżi u l-familji tagħhom għall-vittmi li tilfu ħajjithom fit-traġedja fil-Mediterran, filwaqt li espremiet dispjaċir li din il-problema qed tikber.
Sadanittant, il-Membru Parlamentari Ewropew Roberta Metsola flimkien mal-Membru Parlamentari Ewropew Taljana Cécile Kyenge mill-Grupp tas-Soċjalisti u d-Demokratiċi qed imexxu proċess f’isem il-Parlament Ewropew li permezz tiegħu se jsir rapport dwar l-immigrazzjoni.
Dan ir-rapport hu intiż biex ifassal ir-rispons tal-Parlament Ewropew għal terminu medju u twil.
Ir-rapport għandu l-iskop li jgħid x’inizjattivi għandha tieħu l-Unjoni Ewropea fid-dawl tal-influss migratorju fil-Mediterran.
Ir-rapport ser iħares lejn kull aspett tal-immigrazzjoni, minn modi ta' kif l-UE tista' torganizza lilha nnifisha biex issalva l-ħajjiet, miżuri biex jitkissru n-networks tat-traffikar, it-titjib fit-tqassim ġust tar-responsabbiltà, l-għajnuna lill-pajjiżi fl-Afrika sub-Saħarjana biex dawn jiġu fuq saqajhom, jiġu eżaminati l-għażliet legali għall-immigrazzjoni, u ssir analiżi ta’ kif l-aħjar jintefqu l-fondi tal-UE f'dan il-qasam.
Wara laqgħa straordinarja bejn il-Ministri tal-Affarijiet Barranin u tal-Intern tat-28 pajjiż membru tal-UE f’Lussemburgu, il-Ministri kollha qablu dwar pjan ta’ 10 punti, ippreżentat mill-Kummissarju Ewropew għall-Immigrazzjoni Dimitiris Avramopoulous, bi tweġiba għat-traġedja tal-aħħar jiem.
L-għaxar punti issa mistennija jitressqu quddiem il-Kunsill Ewropew li se jitlaqqa’ b’mod straordinarju wkoll, nhar il-Ħamis.
Il-punti huma:
Jissaħħu l-operazzjonijiet ta’ salvataġġ konġunti fil-Mediterran u titkabbar iż-żona ta’ tiftix.
Ikun hemm sforz sistematiku biex jinqabdu u jinqerdu l-bastimenti użati mit-traffikanti.
Europol, Frontex, Easo u Eurojust għandhom jaħdmu flimkien biex jiġbru iktar informazzjoni dwar it-traffikanti.
Easo għandha tibgħat skwadri fl-Italja u fil-Greċja fejn jiġu pproċessati applikazzjonijiet għall-ażil.
L-istati membri tal-UE għandhom jassiguraw li jittieħdu l-marki tas-swaba’ tal-immigranti kollha.
Għandhom jiġu kkunsidrati għażliet oħra għall-mekkaniżmu ta’ rilokazzjoni f’każ ta’ emerġenza.
Għandu jkun hemm proġett pilota fuq bażi volontarja mifruxa mal-UE kollha biex immigranti jmorru jgħixu f’pajjiż ieħor.
Għandu jkun hemm programm ġdid għal ritorna ta’ malajr għall-immigranti irregolari.
Għandu jkun hemm ħidma ma’ pajjiżi li jdawru lil-Libja.
F’pajjiżi terzi, għandhom jintbagħtu uffiċjali apposta mill-uffiċċji tal-immigrazzjoni biex jiġbru informazzjoni dwar l-influss tal-immigrazzjoni.
Malta kienet preżenti permezz tal-Ministri George Vella u Carmelo Abela li laqgħu l-qbil dwar l-għaxar punti.
Mijiet ta' persuni u l-awtoritajiet tal-pajjiż, ingħaqdu flimkien  f'San Giljan u Tas-Sliema biex jesprimu solidarjetà mal-immigranti u juru s-sogħba tagħhom għall-mewt tal-mijiet ta' immigranti li mietu mgħarrqa fil-Mediterran fl-ahhar granet.
B'xemgħat f'idejhom, Maltin, barranin u immigranti li jgħixu f'Malta mxew flimkien fis-skiet izda b'determinazzjoni li jibagħtu messaġġ lill-pajjiżi Ewropej u lill-komunità internazzjonali biex jittiehdu l-azzjonijiet mehtiega biex ma jerga' jkun hemm qatt tragedji ta' din x-xorta.
Minbarra xemgħat, il-parteċipanti garrew kartelluni b'messaggi kontra l-fruntieri u favur l-integrazzjoni....u mxew flimkien ma' immigranti li wara kull wiehed storja differenti ta' tbatija.
Il-ħaddiema tal-HSBC tlaqqgħu mill-MUBE, il-union li tirrappreżentahom, biex ikunu infurmati dwar l-iżviluppi fil-kwistjoni bejn il-union u l-bank.
Fi tmiem din il-laqgħa, il-MUBE se tkun qed titlob vot lill-membri tagħha biex ikunu huma stess li jiddeċiedu jekk iridux li jkomplu bl-azzjonijiet industrijali.
Il-MUBE wettqet sensiela ta’ azzjonijiet industrijali, li matul il-ġurnata tal-lum saħansitra eskalaw b’ordni biex il-ħaddiema ma jirrappurtawx għax-xogħol.
Dan għaliex l-MUBE qed takkuża lill-management tal-Bank HSBC li qed ikaxkar saqajh apposta dwar il-ftehim kollettiv tal-ħaddiema.
F’ċirkolari lill-ħaddiema membri fl-HSBC, l-MUBE qalet li l-fatt li għadu ma ntlaħaqx ftehim hu kollu tort tal-management tal-bank HSBC li ma riedx iċaqlaq il-pożizzjoni tiegħu u apposta ma ressaqx kontroproposti raġjonevoli sabiex l-affarijiet ikomplu jkarkru.
L-MUBE fl-aħħar jiem saħansitra akkużat lill-HSBC li hedded lill-impjegati tagħha b’Lock-Out, minflok offriet proposti konkreti.
F'kummenti lil dan l-istazzjon, il-President tal-MUBE, William Portelli, spjega li l-azzjonijiet industrijali li ttieħdu jmorru oltre minn hekk.
William Portelli qal li mindu bdew it-trattattivi, il-bank talab lill-MUBE biex tissospendi l-azzjonijiet.
Wissa li din is-sitwazzjoni hi ta' theddid.
William Portelli skuża ruħu mal-klijenti imma qal li l-ħaddiema ma kienx fadlilhom triq oħra ħlief li jieħdu dawn l-azzjonijiet industrijali.
Il-proġetti tal-Park Nazzjonali Naturali u tal-università l-ġdida huma marbuta flimkien.
Hekk sahaq il-Prim Ministru Joseph Muscat f'intervent telefoniku fuq l-istazzjon tar-radju tal-Partit Laburista One Radio. 
Muscat saħaq li l-proġett tal-università ser ikun lest f'4 snin minn meta johrog il-permess.
Sahaq li l-Gvern kien għazel li dan il-proġett isir fin-naħa t'isfel ta' Malta għaliex fin-naħa t'isfel ta' Malta n-nies għandhom inqas dħul minn dawk ta' reġjuni oħra. 
Muscat saħaq li dan l-investiment mhuwiex wieħed li jkerraħ jew wiehed li ma tridx toqgħod hdejh. 
Madankollu huwa naqas milli jagħmel ebda referenza lejn il-proġett tal-Power Station tad-Delimara fejn l-istess Gvern Laburista sar jankra b'mod permanenti tanker tal-gass fil-bajja ta' Marsaxlokk, eżatt faċċata l-irħula ta' Marsaxlokk u Birżebbuga. 
Fl-intervent tiegħu Muscat akkuża lil gvern preċidenti bhala wiehed li kien joqgħod attent li ma jiġġieled ma' ħadd filwaqt li sahaq li l-proġetti tal-università u tal-park għandhom jikkuntentaw kemm lill-izviluppaturi kif ukoll lill-ambjentalisti.
In-Nepal theżżeż mill-ġdid minn terremot qawwi li laqat l-inħawi tal-Lvant qrib il-Muntanja Everest, bl-ewwel rapporti jikkonfermaw għexieren mejta u ammont mhux magħruf ta’ midruba.
It-theżżiża tal-art seħħet proprju ġimagħtejn wara li n-Nepal kien intlaqat mit-terremot kbir li ħalla mat-8,000 mejtin.
L-aħħar rapporti mir-reġjun qalu li l-awtoritajiet, fil-preżent, qed jevalwaw it-telf ta’ ħajja u ħsarat fost il-potenzjal ta’ valangi f’dan ir-reġjun iddominat mill-muntanji.
L-epiċentru tal-aħħar terremot kien indikat qrib il-belt ta’ Namche u kien jimmarka mas-7.3 fuq l-Iskala Richter.
Dan it-terremot tant kien b’saħħtu li nħass ukoll fl-Indja u fil-Bangladesh.
L-ewwel rapporti minn Kathmandu, il-kapitali tan-Nepal, qalu li n-nies ħarġu mwerwrin minn ġol-bini malli nħasset it-theżżiża ġdida, bin-nies intervistati qalu li ħassew l-art titriegħed għal ħafna ħin.
Uħud qalu li anki raw il-ġebel qed itir minfuq muntanja fil-madwar tal-kapitali, bir-residenti f’Kathmandu għadhom qed jippruvaw jistejqru mill-impatt tat-terremot kbir tal-25 ta’ April li bidel iz-żona f’wied ta’ straġi.
Fil-jiem li għaddew, instab dak li jidher li hu kumpless ta' oqbra Puniċi fl-inħawi ta' wara San Franġisk fir-Rabat Għawdex.
Is-sejba saret waqt li kien qed jitwaqqa' bini biex minfloku jinbena Ċentru Franġiskan.
Jirriżulta li wara li sar it-twaqqigħ tal-bini u beda t-tħammil, il-ħaddiema taħt is-superviżjoni tal-Arkeologu Għawdxi Mark Attard,  indunaw li waqt it-tħaffir kien hemm xi ħaġa li mhix tas-soltu.
Minħabba f'hekk, l-Arkeologu ta l-ordni biex it-tħaffir jitwaqqaf minnufih u l-proċess jitkompla bl-idejn minflok bl-inġenji biex tinġabar kull informazzjoni li seta' kien hemm ta' valur arkeoloġiku u storiku, filwaqt li ma ssir l-ebda ħsara lis-sit.
Il-ġurnal In-Nazzjon illum irrapporta li l-arkeologu informa mill-ewwel lill-ogħla awtoritajiet tas-Soprintendenza tal-Wirt Kulturali, fejn ġibdilhom l-attenzjoni li waqt xogħol ta' tħaffir li kien qed isir fir-Rabat Għawdex, probabbilment kienu nstabu l-famużi oqbra Puniċi mitlufin.
Wara kitba storika ta' Ġan Franġisk Abela, li tmur lura mijiet ta' snin, dawn l-oqbra misjuba f'Għawdex jista' jkun li għandhom importanza kbira, għalkemm l-Arkeologu Mark Attard ma jeskludix li s-sejba reċenti hi fil-fatt waħda kompletament ġdida minn dik li rrefera għaliha Ġan Franġisk Abela.
Attard fisser li kemm-il darba jirriżulta fil-fatt li dawn l-oqbra huma Puniċi, allura nkunu qed nitkellmu dwar oqbra li għandhom aktar minn 2,500 sena.
Hu fisser li fil-bokka nstabu biċċiet ta' oġġetti tal-fuħħar, li jmorru lura għal żmien ir-Rumani u għal żmien il-Biżantini.
Is-sejba ta' dawn l-oġġetti tindika li dawn l-istess oqbra Puniċi baqgħu jintużaw mill-anqas sa żmien ir-Rumani.
Il-grupp Panta Lesco se jkeċċi l-ħaddiema fil-ġranet li ġejjin. 
Sorsi qrib il-grupp qalu li se jitneħħew madwar 70 ħaddiem minħabba li lill-grupp naqsulu l-ordnijiet.
Il-grupp Panta Lesco jaħdem fil-qasam ta’ servizzi tal-bini u jispeċjalizza f’servizzi ta’ inġinerija mekkanika u installazzjonijiet elettriċi, tal-ilma u liftijiet.
Sal-lum iħaddem madwar 260 persuna.
B'reazzjoni għal din l-aħbar, il-kelliem tal-Oppożizzjoni għan-Negozji ż-Żgħar u s-Self Employed Robert Arrigo, filwaqt li esprima solidarjetà mal-ħaddiema u l-familji tagħhom, appella lill-Gvern biex jieħu azzjoni u jindirizza s-sitwazzjoni mill-aktar fis possibbli.
Haddiema li tkellmu ma’ dan l-istazzjon qalulna li fost il-haddiema li se jispiċċaw mill-impjieg, hemm dawk li ilhom jahdmu mal-grupp 35 sena.
Il-grupp Panta Lesco ilu jopera aktar minn 50 sena.
F’laqgħa kordjali li saret bejn l-Arċisqof ta’ Malta Charles Scicluna, Patri Mark Montebello u l-Provinċjal tal-Provinċja Dumnikana Maltija Patri Frans Micallef, l-Arċisqof inkoraġixxa lil Patri Mark biex ikompli bil-ħidma pastorali tiegħu ma’ persuni omosesswali.
F’komunikat mill-Kurja, intqal li l-Arċisqof talab lil Patri Mark biex ikompli jsegwi l-prassi u d-dixxiplina tal-Knisja fil-ministeru tiegħu, speċjalment fiċ-ċelebrazzjoni ta’ riti sagri u fir-ritwali tal-Knisja.
Min-naħa tiegħu, Patri Mark irringrazzja lill-Arċisqof u lill-Vigarju Ġenerali għas-sapport tagħhom u qabel li fil-ministeru pastorali tiegħu ma’ persuni omosesswali hu jkompli jsegwi l-prassi u d-dixxiplina tal-Knisja.
Il-laqgħa ssejħet mill-Arċisqof ta’ Malta stess wara li fl-aħħar jiem ġie ppubblikat ritratt li juri lil Patri Mark ibierek ċrieket ta’ koppja gay waqt ċeremonja tal-għerusija.
L-istorja ġiet żvelata t-Tnejn mill-gurnal ‘The Malta Independent’.
Iċ-ċerimonja saret nhar il-Gimgħa, u r-ritratt tat-tberik taċ-ċrieket minn Patri Mark kien jinsab fuq is-soċial media.
Iċ-ċerimonja tal-għerusija saret f’San Giljan.
Li saċerdot imexxi ċerimonja ta’ Unjoni Civili jew tberik taċ-ċrieket imur kontra d-duttrina tal-Knisja Kattolika.
Ghalkemm il-Knisja tinsisti li tirrispetta koppji tal-istess sess.
Fil-fatt, f'kummenti ma' Radju RTK, l-Arcisqof Charles Scicluna qal li t-tberik taċ-ċrieket f'ċerimonji tal-għerusija u ċeremonji taż-żwieġ għandhom isiru biss f'każ ta' koppji ffurmati minn ragel u mara.
Is-sistema preżenti tal-gwardjani lokali se tispiċċa biex minflok tinfetah aġenzija li se tkun qed titmexxa mill-eksagent kummissarju tal-Pulizija Ray Zammit.
Zammit f'Diċembru kellu jirriżenja mill-kariga wara l-każ tal-isparatura tax-xufier tal-eks Ministru Manuel Mallia.
Is-sistema l-ġdida tal-gwardjani lokali habbarha l-Ministru Owen Bonniċi waqt konferenza tal-ahbarijiet li matulha qal li l-aġenzija l-iskop prinċipali tagħha se jkun li ttejjeb is-sistema taċ-ċitazzjonijiet billi nedukaw liċ-ċittadini u tingħeleb il-kultura ta' kastig.
Il-Ministru Bonniċi qal li fit-tieni fażi  l-aġenzija se ssir awtorità regolatorja filwaqt li qal li s-sena l-ohra sar proċess ta' konsultazzjoni biex is-sistema tal-gwardjani lokali ssir aktar gusta maċ-ċittadini u aktar trasparenti.
Bonniċi qal ukoll li se jsiru diskussjonijiet dwar fejn imorru l-flus li jidhlu minn ċitazzjonijiet filwaqt li qal li mhux se jkun ittollerat aġir ta' gwardjani li jistahbew biex jagħtu ċ-ċitazzjonijiet.
Dwar li se jkun l-eks-Kummissarju tal-Pulizija Ray Zammit li se jmexxi din l-aġenzija, il-Ministru Owen Bonniċi qal li għandu mohhu mistrieh.
L-istorja dwar it-tberik taċ-ċrieket ta’ koppja tal-istess sess f’għaqda ta’ għerusija mill-Patri Dumnikan Mark Montebello għadha ma arkivjatx ruħha tant li fil-jiem li għaddew il-Provinċjal tal-Ordni Dumnikan jidher li għamel dak li jissejjaħ ‘Preċett Formali’ lil Patri Mark Montebello.
Sorsi li tkellmu ma’ dan l-istazzjon, meta mitluba jispjegaw xi jfisser li membru ta’ ordni reliġjuż bħal dak Dumnikan jingħata Preċett Formali, qalu li huma jqisu membru bi Preċett Formali bħala membru li jkun ingħata twissija severa ħafna u kemm-il darba dan ma jirregolax lilu nnifsu b’mod rigoruż man-normi u l-obbligi tal-istess Ordni, allura jkun tassew qiegħed juri sinjali ta’ nuqqas ta’ ubbidjenza u r-riżultat jista’ jkun li saħansitra jitkeċċa mill-Ordni.
Dan l-istazzjon hu infurmat li t-tmexxija tal-Ordni Dumnikan f’Malta, inkluż il-Provinċjal Frans Micallef, kienet tassew irrabjata għal dak li għamel Patri Mark Montebello fil-Balluta nhar il-Ġimgħa 10 ta’ April.
Tant hu hekk, li mhux eskluż ukoll li minn Malta sar kuntatt mal-Ordni f’Ruma biex mhux biss jingħata parir kif se jittieħdu passi dwar dak li ġara – kemm-il darba kien hemm il-ħtieġa li jsir dan – iżda wkoll biex ikunu infurmati b’dan l-eċċess ta’ abbuż fi ħdan l-Ordni. 
Hekk kif ħarġet fil-pubbliku l-aħbar tat-tberik  taċ-ċrieket, l-Arċisqof Charles J. Scicluna talab li jiltaqa’ ma' Patri Mark Montebello u kif spiċċat din il- laqgħa, il-Kurja Arċiveskovili ħarġet stqarrija uffiċjali li fiha qalet li l-Arċisqof ħeġġeġ lil Patri Mark Montebello jkompli bil-ħidma pastorali tiegħu ma’ persuni omosesswali imma talbu jkompli jsegwi l-prassi u d-dixxiplina tal-Knisja fil-Ministeru tiegħu, speċjalment fiċ-ċelebrazzjoni ta’ riti sagri u fir-ritwali tal-Knisja.
Fl-istess stqarrija għall-istampa, kien ingħad li Patri Mark Montebello rringrazzja lill-Arċisqof u lill-Vigarju Ġenerali għas-sapport tagħhom u qabel li fil-Ministeru Pastorali tiegħu ma’ persuni omosesswali hu jkompli jsegwi r-regolamenti tal-Knisja.
Il-Partit Nazzjonalista jappella u jinsisti mal-Gvern li l-Kummissajru tal-Pulizija jiddikjara jekk hux qed jinvestiga l-każ tal-Ministru Anton Refalo għaliex f'dan il-każ il-Ministru Refalo għad għandu aċċess għall-informazzjoni dwar ix-xogħlijiet irregolari li saru minn haddiema tal-gvern fil-privat f'diversi postijiet f'Ghawdex fl-ahhar 24 xahar ta' Gvern Laburista.
Dan l-appell għamlu l-ViċiKap għall-Hidma tal-Partit Nazzjonalista Beppe Fenech Adami f'konferenza tal-ahbarijiet li fiha sostna li l-Oppożizzjoni u l-media tat dettalji speċifikati dwar il-postijiet li fihom saru dawn ix-xogħlijiet u għalhekk l-obbligu tal-Pulizija s'issa hu li tinvestiga. 
Beppe Fenech Adami qal li kontinwament qed ikunu żvelati dettalji u każi godda dwar xogħlijiet li l-Gvern qed jagħmel fil-privat f'Ghawdex.
Minbarra d-dikjarazzjonijiet li għandu jagħmel il-Prim Ministru, anki l-Prim Ministru għandu l-obbligu li jassigura li l-proċess ta' investigazzjoni ma jkunx ippregudikat.
Beppe Fenech Adami sostna li minkejja dawn il-każi, il-Ministru Anton Refalo għadu jidhol għax-xogħol qisu xejn mhu xejn u għad għandu aċċess għad-dokumenti kollha.
Il-ViċiKap Nazzjonalista sostna li l-Prim Ministru u l-Ministri Laburisti ma jistgħux jibqgħu jiddefendu lill-Ministru Anton Refalo meta dawn huma rapporti ta' każi serji hafna li jistgħu jwasslu għal proċeduri kriminali.
Il-President tal-FKNK Joe Perici Calascione qal li l-federazzjoni qed tikkunsidra tiehu passi legali biex ma jigux ikkastigati l-kaċċaturi kollha minhabba każijiet ta' qtil ta' għasafar protetti.
Tard  waranofsinhar l-FKNK għamlet konferenza tal-ahbarijiet li matulha spjegat kif ma jaqblux li l-kaċċaturi kollha ġew ikkastigati u spiċċa biex il-gvern għalaq l-istagun tal-kaċċa tlett ijiem qabel suppost spiċċa.
Joe Perici Calascione staqsa jekk jeżistux pajjiżi fejn għal xi haga ħażina li għamel xi ħadd partikolari jispiċċa jingħata kastig kulhadd.
Calascione qal ukoll li l-ewwel l-Awtoritajiet kellhom ilestu l-investigazzjonijiet fuq il-każ tal-għasfur protett li ntlaqat u waqa' f'bitha ta' skola, u wara jittiehdu l-passi mehtiega mingħajr il-bżonn li jingħalaq l-istagun tal-kaċċa.
Joe Perici Calascione qal li l-federazzjoni tikkundanna dawn it-tip ta' illegalitajiet filwaqt li reġa’  sahaq, spiċċaw qed ibatu dawk il-kaċċaturi li mxew b'mod eżemplari tul l-istagun tal-kaċċa.
Sadanittant, min-naħa tagħha l-Birdlife, f'konferenza tal-ahbarijiet quddiem il-Qorti qalet li fl-istaguni tal-kaċċa li jmiss tistenna li kull darba li jkun hemm l-ewwel illegalità, l-istagun tal-kaċċa jingħalaq.
Il-President tal-Birdlife, Mark Sultana qal li din is-sena l-ammont ta' illegalitajiet kien hafna ikbar minn dak irrapurtat fil-media.
Mark Sultana qal ukoll li sfortunatament il-kaċċaturi  ma hadux il-messaġġ tar-referendum, li kważi 50 fil-mija ta' dawk li vvutaw huma kontra l-kaċċa fir-rebbiegħa.
Ghaldaqstant la ma hadux dak il-messaġġ komplew iwettqu l-illegalitajiet u joqtlu għasafar protetti.
Il-Kummissarju tal-Pulizija għandu jgħid jekk hux qed jinvestiga l-allegati każi ta’ xogħol fil-privat f’Ghawdex fl-ahhar sentejn taht it-tmexxija tal-Ministru Anton Refalo.
Jekk f’pajjiżna, il-liġi verament hi l-istess għal kulhadd, għandu jkun magħruf fiex waslu, jekk qed isiru, l-investigazzjonijiet dwar Anton Refalo.
Dan qalu x-Shadow Minister tal-Gustizzja, id-Demokrazija u d-Drittijiet taċ-Ċittadin Jason Azzopardi f’konferenza tal-ahbarijiet li fiha sostna li l-liġi tapplika għal kulhadd.
Hu appella lill-pulizija biex twettaq dmirha kif suppost u kif investigat l-allegazzjonijiet li kien hemm fil-gurnali dwar allegati każi fil-passat, tinvestiga rapport simili ta’ allegati każi tal-ahhar sentejn.
Jason Azzopardi semma numru ta’ rapporti li ġew żvelati fil-media fl-ahhar sitt gimgħat u li sa issa, il-pulizija baqgħet siekta dwarhom:
Fosthom xogħol f’ristorant f’Marsalforn, xogħol f’għelieqi privati fil-limiti tal-Ghasri, xogħol fil-proprjetajiet privati f’Ta’ Kerċem u x-Xagħra, xogħol fuq boathouse ta’ kanvasser ta’ Anton Refalo x-Xatt l-Ahmar, xogħol f’razzett ta’ Sanap il-Munxar, xogħol f’żewġ garaxxijiet fir-Rabat Ghawdex, xogħol f’numru ta’ garaxxijiet privati f’San Lawrenz.
Min-naha tagħha, il-kandidat tal-Partit Nazzjonalista Alessia Psaila Zammit irreferiet għal dak li qal il-Ministru tal-Gustizzja Owen Bonniċi li deher iktar interessat li jiddefendi lill-kollega tiegħu milli jara li ssir gustizzja. 
Hi staqsiet x’se jagħmel Joseph Muscat dwar dawn il-każi.
Meta fegg l-allegat każ ta’ Giovanna Debono, Joseph Muscat ra li l-pulizija tagħmel investigazzjoni u kien jitkellem dwaru kuljum, imma llum Muscat donnu waqa’ fil-muta dwar l-istess allegat każ ta’ Anton Refalo.
Alessia Psaila Zammit fakkret li Joseph Muscat flok iggieled l-abbuż fil-poter, iddefendieh u semmiet numru ta’ każi li kienu jinvolvu lill-Ministri Manwel Mallia, Konrad Mizzi, Joe Mizzi u Helena Dalli, lis-Segretarju Parlamentari Ian Borg u d-Deputat Laburista Luciano Busuttil.
Għat-tieni darba f'erba’ xhur, kellha tkun il-media li tikxef żjara li l-Prim Ministru Joseph Muscat se jagħmel fl-Ażerbajġan.
Fi stqarrija, il-Partit Nazzjonalista qal li ż-żjarat li Muscat qed jagħmel f'dan il-pajjiż  iqajmu suspetti kbar minħabba li Muscat qed jagħżel li jżomm iż-żjarat moħbija.
L-aħħar darba li tkellem dwar din iż-żjara, il-Prim Ministru pprova jagħti l-impressjoni li kien għadu ma jafx jekk hux sejjer jew le.
Iżda issa jirriżulta li Muscat u ċ-Chief of Staff tiegħu Keith Schembri ħallew Malta l-Ħadd waranofsinhar lejn l-Ażerbajġan.
Il-Partit Nazzjonalista kompla jgħid li dan l-aġir hu totalment l-oppost tal-wegħda li għamel Muscat stess, li se jkun qed imexxi l-aktar Gvern trasparenti fl-istorja.
Il-Partit Nazzjonalista fakkar li minkejja li sarulu diversi mistoqsijiet fil-media u fil-Parlament, anke l-Ministru l-aktar viċin ta' Muscat, Konrad Mizzi, għadu ma qalx kemm-il darba mar l-Ażerbajġan matul din il-leġiżlatura.
Fl-aħħar  ġimgħat, rapport tal-Awditur Ġenerali dwar ix-xiri taż-żejt taħt dan il-Gvern wera li l-Ministru Konrad Mizzi indaħal dwar liema kumpanija għandu jsir il-ftehim – indħil li ssarraf f'telf ta' 14-il miljun ewro. 
L-istqarrija ttemm tgħid li Muscat għandu jkun ċar u jgħid il-verità – jiġifieri x'inhu l-interess personali tiegħu, li ġej u sejjer l-Ażerbajġan bil-moħbi ta' kulħadd.
L-Oppożizzjoni tistenna li mal-wasla tiegħu mill-Ażerbajġan, il-Prim Ministru għandu jagħmel Stqarrija Ministerjali fil-Parlament u jwieġeb għall-mistoqsijiet tal-Oppożizzjoni.
Fi stqarrija b'reazzjoni għal dan, il-Gvern ikkonferma li l-Prim Ministru kien għal żjara fl-Ażerbajġan.
Il-Liġi dwar l-Gharfien tal-Lingwa tas-Sinjali Maltija waslet fl-istadju tat-tieni qari fil-Parlament, iżda l-Assoċjazzjoni għal Persuni Neqsin mis-Smigħ qed tappella lill-Gvern biex fl-abbozz ta' liġi jsiru t-tibdiliet proposti mill-Assoċjazzjoni.
Ghalhekk l-Assoċjazzjoni organizzat konferenza tal-ahbarijiet biex twassal il-messaġġ tagħha dwar din il-liġi.
Mill-konferenza tal-ahbarijiet ħareġ kif jumejn qabel mal-liġi nqrat fil-Parlament l-assoċjazzjoni kellha laqgħa mas-Segretarju Parlamentari Justyne Caruana.
Laqgħa li huma ddeskrivewha bhala ta' malajr, ta’ ftit minuti u għalhekk ma kellhomx ċans jagħtu l-proposti tagħhom biex ikunu inkorporati fil-liġi.
Il-persuni neqsin mis-smigħ qed jappellaw lill-gvern biex fil-Kunsill tal-Lingwa tas-Sinjali Maltija jkun hemm persuni li huma neqsin mis-smigħ u li jifhmu l-lingwa tas-sinjali biex jifhmu ahjar l-bżonnijiet u l-isfidi li dawn il-persuni jiltaqgħu magħhom. 
Huma qed jgħidu wkoll li l-kunsill ikollu flus allokati mill-gvern biex ikun jista’ jiffunzjona.
Hemm bżonn ukoll ta' interpreti hekk kif f'pajjiżna minn erbgħa spiċċa hawn biss tnejn.
Dan wara diżgwid li kellhom mal-gvern hekk kif l-interpreti spiċċaw fuq bażi ta' kuntratt, jiġifieri, self employed.
U kien hemm min ma aċċettax.
L-Assoċjazzjoni sostniet li hi taqbel li f'pajjiżna jkollna l-lingwa uffiċjali tas-sinjali Maltija iżda jiddispjaċiha li għal din il-liġi qatt ma gietx avviċinata.
Qabel ma Justyne Caruana nhatret bhala Segretarju Parlamentari għad-drittijiet ta' persuni b'diżabilità, din il-liġi kienet digà tfasslet mill-Professur Kevin Aquilina, meta Franco Mercieca kien għadu ma rriżenjax minn Segretarju Parlamentari.
Iżda d-dokument li tfassal mill-Professur Aquilina, li sar b'konsultazzjoni mal-Assoċjazzjoni twarrab biex sar abbozz iehor ta' liġi mingħajr ma l-assoċjazzjoni għal persuni neqsin mis-smigħ ma kienet avvicinata.
Is-sitwazzjoni trid tinbidel issa.
Messaġġ dirett u ċar mill-Kummissarju Ewropew għall-Migrazzjoni Dimitris Avramopoulos waqt konferenza tal-aħbarijiet li saret ftit tal-ħin wara tmiem iċ-ċerimonja għal 24 minn fost mijiet ta' vittmi tal-għarqa tal-immigranti fil-Mediterran.
Avramopoulos kien akkumpanjat mid-Deputat Prim Ministru Malti Louis Grech, mill-Ministru Taljan tal-Affarijiet Interni Angelino Alfano u l-Ministru Grieg għas-Solidarjetà Theano Fotiou.
Fid-diskors tiegħu Avramopoulos elenka l-pjan ta' azzjoni immedjata dwar il-problema tal-immigrazzjoni li l-mexxejja Ewropej kienu msejħa jiddiskutu waqt summit fi Brussell.
Imma fuq kollox wissa li issa l-Unjoni Ewropea trid timxi minn pjan ta' emerġenza fl-immedjat u tħares lejn soluzzjonijiet fit-tul.
Id-Deputat Prim Ministru Malti Louis Grech ukoll kompla mal-messaġġ ta' Avramopoulos, u qal li jekk mhux se tittieħed azzjoni, iċ-ċerimonja li saret għal dawn il-vittmi tal-immigrazzjoni tkun inutli u se tibqa' tkun ripetuta.
Min-naħa tiegħu l-Ministru Taljan tal-Affarijiet Interni Angelino Alfano qal li dan hu t-tieni funeral ta' immigranti li attenda għalih, u li ddeskrivieh bħala daqqa ta' ponn fl-istonku ta' dawk li dejjem injoraw din il-problema.
Il-Ministru Grieg għas-Solidarjetà Theano Fotiou qalet li dak li seħħ illum f'Malta hu messaġġ ċar lill-kumplament tad-dinja, din mhix problema ta' Malta, l-Italja u l-Greċja, din hi problema li kulħadd irid jerfa', il-Mediterran irid ikun baħar ta' solidarjetà, u mhux qabar tal-massa.
Hi qalet li wara ċ-ċeremonja tal-lum tinsab devastata b'dak kollu li qed iseħħ.
Il-Ministru tal-Gustizzja Owen Bonniċi jsostni li t-Tribunal għall-Kawżi Zgħar qed jopera b'effiċjenza fejn qed ikun hemm tnaqqis fil-perjodu li fih jinqatgħu l-każi, zieda fil-każi deċizi u tnaqqis fil-każi pendenti. 
Dettalji dwar l-operat tat-Tribunal għall-Kawżi Zgħar ingħataw f'konferenza tal-aħbarijiet mill-Ministru tal-Gustizzja Owen Bonniċi, li fiha għamel paraguni dwar l-operat ta' dan it-tribunal fil-perjodu bejn l-2012 u l-2014.
Hu qal li filwaqt li fl-2012 kien hemm 1,052 każ pendenti u llum hemm 820 każ pendenti.
 Fil-każi deċizi, fl-2012 kien hemm 1,018 każ deċiz waqt li fl-2014 kienu deċizi 1,054 każ.
Il-Ministru Bonniċi qal li l-każi riżolti fl-2012 ammontaw għal 1,018, li telgħu għal 1,054 fl-2014.
Il-każi li dahlu quddiem it-tribunal ammontaw għal 873 fl-2012, 860 fl-2013 u 854 fl-2014.
Il-Ministru Bonniċi sostna li wahda mir-ragunijiet għaliex sehhet din l-effiċjenza hi l-fatt li l-ġudikanti qed jithallsu għal kull sentenza li jingħataw.
Raguni ohra s-sistema ġdida marbuta mal-proċedura li kienet introdotta li wasslet biex tnaqqas iż-żmien li fih jinqatgħu l-każi.
Fis-servizz li jmiss se nagħtu harsa lejn il-każ li ġie ppubblikat fil-gazzetti lbieraħ dwar l-eks-Ministru Manuel Mallia li meta kien għadu Ministru, fi żmien sentejn ħareġ iċ-ċittadinanza lil martu.
Dan meta l-liġi tgħid li ċ-ċittadinanza tingħata wara hames snin.
Aktar dwar dan il-każ tkellmu l-Viċi Kap tal-PN għall-Affarijiet tal-Partit, Beppe Fenech Adami u x-Shadow Minister għall-Ġustizzja Jason Azzopardi.
Id-dettalji.
Il-Prim Ministru Joseph Muscat għandu test iehor quddiemu dwar dak li jishaq fuqu hu stess, li taht Gvern Laburista l-liġi hi l-istess għal kulhadd. 
Dan sostnewh il-Viċi Kap tal-PN għall-Affarijiet tal-Partit, Beppe Fenech Adami u x-Shadow Minister għall-Ġustizzja Jason Azzopardi, waqt konferenza tal-ahbarijiet li trattat l-istorja li ġiet ippubblikata f'wahda mill-gazzetti lokali dwar l-eks- Ministru Manuel Mallia li kiser il-liġi billi ta ċ-ċittadinanza lil martu wara sentejn. 
Dan meta l-liġi tgħid li persuna tista’ tingħata ċ-ċittadinanza wara hames snin.
Beppe Fenech Adami u Jason Azzopardi sostnew li dan hu każ iehor ta' abbuż ta' poter taht Gvern Laburista.
Il-viċi kap tal-PN qal li hemm hafna nies li jridu jerfgħu responsabiltà f'dan il-każ: l-eks-Ministru Manuel Mallia, l-Ministru preżenti tal-Intern, Carmelo Abela u l-Prim Ministru Joseph Muscat li qed jerga' jkun iffaċċjat b'każ ta' membru tal-kabinett tiegħu li abbuza mill-poter. 
Ix-Shadow Minister għall-gustizzja Jason Azzopardi qal li dan hu anke każ ta' cover up.
Hekk kif il-Ministru Carmelo Abela wara hames xhur li nhatar minflok Mallia ma ha l-ebda azzjoni dwar dan l-abbuż ta' poter.
Beppe Fenech Adami qal li min-naħa tal-Ministeru għall-Intern, ippruvaw jizgwidaw lill-media meta qalu li l-mara preżenti ta' Manuel Mallia ngħatat iċ-ċittadinanza skont il-liġi hekk kif hi digà kellha ċittadinanza Ewropea. 
Dwar dan Jason Azzopardi qal li assolutament m' għandux x'jaqsam li għax persuna għandha ċittadinanza Ewropea għandha dritt għaċ-ċittadinanza Maltija.
Ghalhekk kemm Beppe Fenech Adami kif ukoll Jason Azzopardi sahqu li l-Prim Ministru għandu japplika dak li tant ippriedka dwaru: li Gvern Laburista ma jittollerax abbuż ta' poter u li kulhadd għandu jerfa’  r-responsabiltà politika ta' għemilu.
Quddiem is-sitwazzjoni preżenti tal-Public Broadcasting Services, il-PBS, il-PN ressaq żewġ ilmenti dwar każi differenti li seħħew fl-ahhar granet.
L-ilmenti tal-PN dwar l-istat tal-PBS u l-mod kif dan qed ikun użat mill-Gvern Laburista bhala parti mill-istrategija politika ilhom jitqanqlu.
L-ahhar żewġ ilmenti tal-PN jitrattaw żewġ każi differenti li fihom il-PBS kien żbilanċjat favur il-PL.
L-ewwel każ jikkonċerna l-bulettin tal-ahbarijiet tal-Hamis li fih il-PBS ma rrapportax il-konferenza tal--ahbarijiet tal-PN li matulha l-PN insista li l-Kummissarju tal-Pulizija għandu jgħid jekk hux qed jinvestiga lil Anton Refalo jew le.
Ghal raguni li jafuha biss l-edituri  tal-PBS din l-ahbar importanti ma kinitx rappurtata.
It-tieni lment tal-PN jitratta l-programm Dissett li l-preżentatur tiegħu hu l-editur tal-PBS Reno Buġeja.
Il-programm kellu tliet mistiedna, żewġ rappreżentanti għall-PL u wiehed għall-PN.
Ghall-PL ipparteċipaw il-Ministru Zammit Lewis u l-eksdeputat Laburista Lino Debono waqt li għall-PN kien hemm biss ix-Shadow Minister Jason Azzopardi.
Il-PN sostna li dan mhux bilanċ speċjalment meta wieħed mill-mistiedna tfaċċa fl-istudio mingħajr ma l-PN kien jaf bih.
Mossa bla preċedent biex Manwel Mallia ma jerġax jinhatar Ministru. 
Il-gurnal Times of Malta jirrapporta li Frank Theuma, kelliem għal ‘lhekk imsejjah Moviment Laburisti Batuti, ressaq protest gudizzjarju kontra l-Prim Ministru Joseph Muscat biex ma jerġax jahtar lil Mallia f’kariga ministerjali.
Il-protest jgħid li l-passat ta’ Mallia hu mtappan bi żbalji gravi li juru li mhux kapaċi li jkun ministru, speċjalment meta kariga bhal din tirrikjedi onestàu integrità.
Il-Protest kompla li l-prinċipji Laburisti dejjem kienu biex iwiezen lill-klassi tal-haddiema u dawk li mhumiex privileġġjati.
Manwel Mallia qatt ma haddan il-prinċipji Laburisti, la fil-prattika u lanqas fl-azzjonijiet tiegħu.
Min-naha tiegħu, Muscat permezz ta’ kontroprotest iddefenda lil Mallia u wissa lil Theuma li jekk jippersisti fl-allegazzjonijiet tiegħu kontra Manwel Mallia, se jittiehdu passi legali.
Hu qal li l-hatra ta’ Ministri hi prerogativa tiegħu bhala Prim Ministru u ma taqa’ taht ebda proċess gudizzjarju.
Ikkuntattjat mill-gurnal Times of Malta, Theuma, li hu minn Bormla, iddeskriva lilu nnifsu bhala Laburist mit-twelid.
Hu qal li għalkemm jinsab wahdu f’dan il-moviment, hemm hafna mill-Kottonera li xebgħu mill-mod kif qed jitrattahom il-Partit Laburista.
F’dawn l-ahhar gimgħat kien hawn hafna għidut li Manwel Mallia kien se jerga’ jidhol fil-kabinett wara li Muscat kien imgiegħel inehhih f’Diċembru li għadda. 
Spekulazzjoni li kompliet tikber hekk kif Mallia beda jidher b’mod prominenti fil-kampanja Laburista għall-Kunsilli Lokali u indirizza attività politika f’Haż-Żebbug fejn kien għammed lilu nnifsu bhala suldat tal-azzar.
F’kummenti lil Newsbook wara li tħabbret id-deċiżjoni tal-Gvern li jitwaqqaf l-istaġun tal-kaċċa, il-Kap Eżekuttiv tal-FKNK Lino Farrugia qal li l-Federazzjoni ma taqbilx mad-deċiżjoni tal-Gvern għax ġew ikkastigati l-kaċċaturi kollha, inkluż dawk li dejjem irrispettaw il-liġi.
Fl-istess kummenti Lino Farrugia qal ukoll li dwar l-aħħar każ ta' kaċċa illegali, għad lanqas hu magħruf min kien li spara fuq din it-tajra u jekk kienx kaċċatur jew le.
Sadanittant, il-Kumitat kontra l-Qtil tal-Għasafar (CABS) qal li l-Ħadd voluntiera tal-għaqda għaddew żewġ għasafar oħra midruba b'tiri lill-Pulizija.
Dan minbarra li għasfur ieħor, tar-razza Daqquqa, instab mejjet fiż-żona tal-Miżieb u mistoħbi taħt ġebla.
Il-CABS irrapporta wkoll li xi persuni li kienu mexjin f'Pembroke sabu gawwi ferut fil-ġewnaħ tax-xellug u ngħadda lid-Dipartiment tal-Veterinarju tal-Gvern.
Fl-istqarrija, il-CABS qal li għadda wkoll informazzjoni ta' diversi żoni, li fihom kien hemm 63 makkinarju illegali li bihom jissejħu l-għasafar.
Dawn kienu installati minn kaċċaturi f'meded differenti ta' għelieqi propjetà tagħhom.
Fi stqarrija, l-Oppożizzjoni qalet li l-inċident tal-lum ma setax jitħalla għaddej.
Il-kaċċa fir-rebbiegħa ma tfissirx li għandhom jitħallew għaddejjin l-illegalitajiet.
Il-Gvern għandu responsabbilità kbira fl-infurzar tal-liġi.
Terġa’, dak tal-lum ma kienx l-uniku inċident.
Għaldaqstant id-deċiżjoni tal-Gvern li jagħlaq l-istaġun kienet deċiżjoni inevitabbli.
Konferma: Tedesco se jkun coach ta’ Birkirkara.
Il-Qasba ma ċċaqċaqx għal xejn !!!! Dan il-qawl jidħol feles għal Birkirkara f’dan il-mument hekk kif il-Club tal-Istripes għadu kif ħabbar fuq is-sit elettroniku tiegħu li huma ngaġġaw lil Giovanni Tedesco bħala coach tagħhom għall-istaġun li ġej.
Tedesco kien qed jissemma li jista’ jingħaqad ma’ Birkirkara ħafna żmien ilu iżda Birkirkara qagħdu lura milli jikkonfermaw li huma kienu bdew diskussjonijiet mal-coach minn Palermo b’rispett u lealtà lejn Paul Zammit li b’mod parrallel kien qed imexxi lit-team għall-finali tat-trophy li eventwalment intrebħet minn Birkirkara.
Birkirkara nħallu ma’ Zammit erbat ijiem ilu meta dan kien fadallu sena fuq il-kuntratt.
Il-Club qal li fil-jiem li ġejjin Tedesco se jasal Malta sabiex jiffinalizza u jiffirma l-kuntratt tiegħu li se jkun għal sentejn.
Intant dan is-sit għamel kuntatt telefoniku ma’ Riccardo Gauci President tal- Furjana.
Meta mistoqsi jekk hux diżappuntat għal fatt li Tedesco għażel li ma jkomplix mal-Greens il-President Taljan qal “No non sono disapuntato, Muore un Papa si fa un altro.”
Gaffarena għamel l-offerta għall-bejgħ qabel ma xtara l-propjetà.
Minkejja kollox hu għamel profitt ta' €685,000.
Il-proposta għall-bejgħ li għamel Mark Gafferena lill-Gvern, dwar parti mill-Belt Valletta li Mark Gafferena saret qabel ma hu kien is-sid tagħha.
Minkejja dan hu għamel profitt ta' €685,000 - skont kif juru d-dokumenti tal-Gvern.
Din l-istorja dehret illum fuq il-gazzetta Times of Malta wara li l-esproprjazzjoni ta' din il-propjetà tinstab fiċ-ċentru ta' kontroversja.
Dan hekk kif fil-gazzetta ta' nhar ta' Ħadd The Sunday Times rrapurtat storja li kixfet kif il-Gvern ħallas €1.65 miljun biex jespropja nofs propjetà li tinstab fi Triq iz-Zekka fil-Belt, permezz ta' żewġ kuntratti li ġew iffirmati ma' Gaffarena.
Gaffarena tħallas €822,500 f'art u flus kontanti għal kwart ta' din il-binja f'Jannar li għadda.
Fit-13 ta' Frar, Gaffarena offra li jbigħ kwart ieħor, u l-bejgħ ġie magħluq fis-26 ta' Frar.
Din il-parti nxtrat għal €139,762, fejn ingħata wkoll €822,500 f'kontanti u art min-naħa tal-Gvern.
Id-dikjarazzjoni tal-espropjazzjoni nħarġet fit-8 t'April wara li Gaffarena xtara l-propjetà.
L-eks sidien tal-propjetà ma kinux infurmati bl-espropjazzjoni. 
Perjodu eċċitanti għall-qasam tas-saħħa f’pajjiżna – Chris Fearne.
Tabib għandu dejjem jibqa’ jitgħallem.
Tabib għandu dejjem jibqa’ jitgħallem.
Waqt li kien qiegħed jindirizza seminar imtella’ mill-Malta Postgraduate Medical Training Centre dwar l-ePortfolio, is-Segretarju Parlamentari Chris Fearne qal li dan huwa perjodu eċċitanti għall-qasam tas-saħħa f’pajjiżna.
Fearne qal li tabib għandu dejjem jibqa’ jitgħallem, anke sabiex il-pazjent jibqa’ jingħata dejjem l-aħjar kura.
“Fil-passat il-post graduates fost it-tobba kien isir b’mod ad hoc, illum anke grazzi għall-ePortflio l-post graduates qegħdin isiru b’mod aktar strutturat,” qal is-Segretarju Parlamentari.
Huwa żied jgħid li jekk ma nkunux minn ta’ quddiem f’dan ir-rigward ikunu qegħdin ibatu kemm it-tobba kif ukoll il-pazjenti Maltin.
Is-Segretarju Parlamentari semma fost oħrajn is-simulation centre f’Mater Dei li ġie inawgurat f’Ottubru tas-sena li għaddiet li fl-ewwel sitt xhur tiegħu serva ta’ taħriġ għall-1,200 student.
Il-Malta Postgraduate Medical Training Centre  ilu mwaqqaf mill-2008 u llum evolva f’ċentru dinamiku li jagħti appoġġ lil aktar minn 500 tabib fi stadji differenti tal-ispeċjalizzazzjoni medika tagħhom.
L-ePortfolio hija sistema online li permezz tagħha dawk kollha li jkunu qegħdin isegwu kors ikollhom portfolio elettroniku matul it-taħriġ kollu tal-ispeċjalizzazzjoni tagħhom.
Dan il-proġett huwa kofinanzjat minn fondi tal-Unjoni Ewropea, fejn 85% tal-proġett ingħata mill-Fond Soċjali Ewropew.
Grupp ta’ ħidma għall-aħjar użu ta’ Cafè Premier.
Il-Gvern qed jistieden lill-pubbliku biex iressaq suġġerimenti tiegħu wkoll.
Il-Gvern ħatar grupp ta’ ħidma biex jiġi studjat l-aħjar użu tal-ispazju li jagħmel parti mill-Biblijoteka u spazju ieħor taħt Misraħ Repubblika li riċentament għadda lura għand il-Gvern.
L-għan ta’ dan il-grupp huwa biex iħares lejn l-aħjar użu possibbli ta’ dan l-ispazju fil-qalba tal-Belt Valletta.
Il-Gvern qed jistieden ukoll lill-pubbliku biex jersaq ’il quddiem u jagħti s-suġġerimenti tiegħu dwar l-użu ta’ dan l-istess spazju.
Il-kummenti tal-pubbliku jaslu għand il-grupp ta’ ħidma li min-naħa tiegħu jevalwa s-suġġerimenti u jirrakkomanda l-aħjar proposti lill-Gvern.
Il-grupp ta’ ħidma huwa mmexxi miċ-Chairman Ray Bondin speċjalizzat fl-użu mill-ġdid ta’ bini storiku.
Il-bqija tal-membri huma rappreżentanti tal-istakeholders kollha li b’xi mod jinfluwenzaw id-deċiżjoni - Joseph Caruana,  Albert Marshall,  Herald Bonniċi, Gavin Gulia, Joanne Sciberras u Tony Pace.
Il-ħidma tal-grupp se tkun li jevalwa l-ideat tal-pubbliku dwar l-aħjar użu ta’ dan il-bini, imexxi konsultazzjonijiet ma’ entitajiet interessati fl-aħjar użu tas-sit, jara l-aħjar mod kif jinħoloq aċċess għall-Biblijoteka Nazzjonali mill-post innifsu filwaqt li jagħti rakkomandazzjonijiet ta’ kif għandu jintuża s-sit mingħajr ma jeskludi xi tip ta’ attività kummerċjali.
Huwa se jkun qed jiltaqa’ taħt l-awspiċi tal-Uffiċċju tas-Segretarju Permanenti Ewlieni fi ħdan l-Uffiċċju tal-Prim Ministru.
Abbażi ta’ dak li jkun ħareġ, il-grupp ta’ ħidma jħejji rapport lill-Uffiċċju tas-Segretarju Permanenti Ewlieni bir-rakkomandazzjonijiet miġbura. 
Il-CABS irrekordjaw 137 tir minn wara li ngħalaq l-istaġun tal-kaċċa.
Il-pulizija arrestat kaċċatur li kien qed jispara lejn l-għasafar f'Ħal Għaxaq.
Dalgħodu team tal-CABS (Committee Against Bird Slaughter) iffilmjaw kaċċatur li kien qed jispara fuq l-għasafar waqt li l-istaġun hu magħluq f'Ħal Għaxaq.
Il-filmat ingħadda lill-ALE li identifikaw lir-raġel fi spazju ta' ftit sigħat.
Ir-raġel ammetta li spara u ttieħed fil-kwartieri tal-ALE għal aktar interrogazzjoni.
CABS qalu li t-teams tagħhom irrekordjaw 137 sparatura minn wara li l-Prim Ministru għalaq l-istaġun tal-kaċċa.
L-aktar ħsejjes ta' tiri nstemgħu min-naħat tal-kampanja ta' Ħal Safi, Ħal Far, il-Ħandaq, Marsascala u Ħal Għaxaq. 
Il-poodle jkompli jgħarrex.
Sar jaf fuq Marlene Farrugia, Toni Abela, Da Pippo u Lino Farrugia.
Kemm hi ħelwa Marlene Mela meta kulħadd kien qed jivvota fir-referendum Marlene Farrugia kienet l-Indja.
Mar-raġel ovvjament.
Ir-raġel by the way huwa Godfrey.
Hemm hekk fl-Indja il-koppja Farrugia li by the way huma ħafjin kienu qed jieklu l-Ghandi tandoori.
Viva l-lejber għand Da Pippo Mela qabel kien ikun hemm il-ġabra tal-lejburisti l-Mamma Mia kull nhar ta’ Ġimgħa, issa kollox dar għal Da Pippo ġewwa l-Belt, li qabel kien ir-ristorant għall-avukati Nazzjonalisti.
Eħħ, issa kull nhar ta’ ġimgħa jintefgħu il-bravi lejburisti tal-ministri.
U jekk jogħġbok għoddkom ma tafux kemm ikun hemm ċajt ħelu u ftit pastaż, insomma kif jgħid il-Giggs, “Girls want to have fun, but even boys!” Kemm hu orrajt Lino Lino bħal ma tafu huwa ċajtier kbir, għandu daħka kbira fuq wiċċu kull fejn tarah.
Bniedem ferħan, pożittiv, iħobb lil kulħadd inkluż tal-Birdlife.
Dan l-aħħar ingħata rigal minn pittur tant hu famuż li nsejt x’jismu fih hemm tpinġija qisu ritratt tal-fundatur tal-kaċċaturi moderni Maltin.
Jiġifieri kaċċaturi li ma għandhomx senter imma jħobbu ‘the feel’ tas-senter.
U ifhmuni.
Insomma ovvjament qed nirreferi għal Kathleen.
Ole! Toni u l-awwista! Toni Abela huwa raġel tat-triq.
Iħobb iħoss u fl-istess ħin iħobb jifhem in-nies.
Fix-xogħol tiegħu huwa baqa’ viċin in-nies u l-annimali.
Fost l-iktar annimal li baqa’ viċin tiegħu nsibu l-awwista.
Annimal li Toni japprezza ħafna għax ifakkru f’mumenti partikolari mill-ħajja tiegħu meta kien taħt l-ilma jistenna biex jiekol xi loqom u jitlob li jagħti kasu xi ħadd! 
(RITRATTI GRAFIĊI) Transgender tiġi msawta u umiljata f’ħabs fil-Brażil.
Neżżgħuha, qaxxrulha xagħarha u biċċrulha wiċċha.
mitfugħa wiċċha mal-art nofsha mneżżgħa f'bitħa fil-ħabs.
Dawn ir-ritratti grafiċi juru kif Veronica Bolin ġiet imsawta u umiljata mill-pulizija Brażiljana fejn rapporti qed jgħidu li wara x-xebgħa li tawha ġagħluha tinża’ u qaxxrulha xagħarha.
Fejn ħallewha nofsha għarwiena f’bitħa ta’ ħabs wiċċha mal-art.
Veronica ta' 25 sena kienet ġiet arrestat minħabba li allegatament attakkat ġar tagħha ta’ 73 sena. 
Bħalissa għaddejja investigazzjoni dwar dan ir-reat wara li ritratti ġew impoġġija fuq l-internet li qajmu kontroversja u rabja kbira madwar il-Brażil kollu.
Rapporti qed jgħidu li dawruha tliet pulizija u wettqu dan ir-reat.
Iżda stqarrija tal-pulizija qalet li Bolina ġiet attakkata mill-priġunieri fil-ħabs ta’ San Paolo meta ntlemħet tagħmel att sesswali weħidha fiċ-ċella u li kienu l-uffiċjali tal-pulizija li salvawha.
Huma qalu wkoll li hi rribattiet lill-pulizija li marru jsalvawha u dawk il-feriti ġew hemm wara li hi gidmet pulizija. 
Partitarji tal-LGBT qed jagħmlu kampanja biex nies LGBT jiġu trattati ġustament, “biċċrulha wiċċha u issa qed jippruvaw ibenġlu l-istorja u jgħattuha” qalu membri tal-LGBT, “Il-pulizija m’għandhomx jitħallew jagħmlu dan fuq l-ebda persuna.”
Veronica tneħħiet mill-ħabs fejn kienet u tinsab f’ċentru ta’ detenzjoni f’ċella għaliha weħidha sa ma l-każ tagħha jinstema’ fil-qorti.
Il-Bużu jaqla’ xebgħa ilma mingħand it-tfal tal-Melita.
Carmel Busuttil jagħlaq l-istaġun mal-Melita b'ħasla tajba.
L-eksfootballer famuż Malti li għamel ġieħ lilu u lil Malta meta għal seba’ snin sħaħ kien il-captain tat-team Belġjan fl-ogħla Diviżjoni, KRC Genk filwaqt li kien rebbieħ tal-unuri kollha li joffri l-Football Malti, Carmel Busuttil, magħruf bħala l-Bużu, dalgħodu qala ħasla tajba.
Fi tmiem l-istaġun tiegħu bħala coach tan-nursery u tal-iskola tal-Football tal-Melita fejn rebaħ il-kampjonat ta' taħt it-13-il sena , it-tfal ġrew ġirja warajh filwaqt li tawh ħasla tajba ilma biex żgur jibqa' jiftakarhom.
Il-Bużu hu maħbub ferm mat-tfal tan-nurseries tal-football fejn wara li temm il-karriera tiegħu bħala player ħa l-liċenzja ta' UEFA pro licence mill-aqwa skola tal-coaching tal-football tad-dinja f'Coverciano u ddedika ħajtu u l-karriera għat-tfal tan-nurseries jgħallem il-logħba li tant tatu sodisfazzjon.
It-tbissima fuq wiċċ it-tfal titkellem weħidha. 
Il-Gvern jgħid li l-Università se tinbena fuq art agrikola abbandunata f'M'Skala.
Il-Gvern jgħid li jidher li l-Alternattiva għandha informazzjoni żbaljata.
Il-Gvern  irrefera għall-konferenza tal-aħbarijiet mogħtija dalgħodu minn Alternattiva Demokratika  u qal li filwaqt li jinnota li l-AD hija pożittiva dwar il-kunċett ta’ istituzzjoni edukattiva ġdida fin-naħa ta’ isfel tal-pajjiż, jidher li l-informazzjoni bażika li għandha hi żbaljata.
Fost l-oħrajn, intqal mill-AD li l-proġett se jokkupa aktar minn 200,000 metru kwadru.
Il-Gvern qal li l-fatti huma li l-proġett qed ikun propost li jkun fuq żona li se tkun inqas minn 100,000 metru kwadru u fih se jkun hemm diversi spazji miftuħa.  Intqal ukoll mill-AD li ż-żona hija ta’ importanza xjentifika.
Il-Gvern qal li l-Pjan Lokali għan-nofsinhar ta’ Malta mill-MEPA fl-2006, u li partijiet minnu qatt ma ġew implimentati, jissuġġerixxi li parti miż-żona tal-kosta tista’ tiġi kklassifikata bħala żona ta’ importanza xjentifika.
Il-Gvern se jara li jittieħdu l-miżuri kollha possibbli sabiex din iż-żona tiġi affettwata mill-inqas.
Il-Gvern irrimarka li l-iżvilupp kunsidrat hu limitat għal dawk il-partijiet li fis-survey tal-Università ta' Malta tas-sena 2000 kienu ġew identifikati bħala art agrikola abbandunata.‎ 
Malta Public Transport nediet il-karta l-ġdida tat-trasport li qed tissejjaħ tallinja card u li se tibda tintuża minn Lulju 2015.
Il-Malta Public Transpot qalet li bit-tallijna card il-ġdida, se jkun aktar faċli biex tivvjaġġa bit-trasport pubbliku fejn il-card se tkun personalizzata bir-ritratt  u l-isem fuqha.
Il-kreditu jista' jiżdied mill-internet, bit-telefown, mill-ħwienet tal-kumpanija jew minn kull uffiċċju tal-MaltaPost.
Il-kreditu ma jiskadix.
Kienet introdotta wkoll b'tallinja card u nollijiet differenti għat-tfal, għall-istudenti, għall-adulti, għal min għandu l-Kartanzjan jew il-Karta tal-Identità Maltija 60+, għal dawk li għandhom il-Blue Badge maħruġa mill-Kummissjoni Nazzjonali Persuni B'Diżabbiltà u għar-residenti f’Għawdex.
It-tfal li għandhom inqas minn erba' snin se jkomplu jivvjaġġaw b’xejn u mhux se jkollhom bżonn card.
It-tfal ta’ bejn l-erba' u l-10 snin u dawk li għandhom il-Kartanzjan jew il-Karta tal-Identità Maltija 60+ u l-Blue Badge jħallsu noll ridott ta’ 25ċ għal kull vjaġġ sa sagħtejn, inkluż meta jibdlu l-karozza. 
Fl-istess waqt, dawn qatt mhuma se jħallsu aktar minn 50ċ f’gurnata, jew €2 f’ġimgħa.
Dan kollu jinħadem b’sistema awtomatika u għalhekk m’hemmx bżonn jinxtara biljett.
It-tfal u l-anzjani bil-Kartanzjan jistgħu jimlew il-karti tagħhom b’€2 fil-ġimgħa u jivvjaġġaw b’tal-linja bla limitu madwar Malta u Għawdex.
L-adulti se jkollhom prezz ridott ta’ 75ċ għal kull vjaġġ, sa massimu ta’ sagħtejn, inkluż meta jibdlu l-karozza.
Fl-istess ħin, dawn qatt mhuma se jħallsu aktar minn €26 f’xahar.
L-istudenti li jkollhom it-tallijna card, jekk jilħqu l-limitu ta’ €21 f’xahar, ma jħallsux għal aktar vjaġġi għall-bqija ta’ dak ix-xahar.
Dawk li huma residenti f’Għawdex u jivvjaġġaw f’Għawdex biss, ma jħallsux aktar minn €10 f’xahar.
Il-Malta Public Transport spjegat li l-prezz tal-biljetti li jinxtraw minn fuq il-karozzi tal-linja se jiżdied minn Lulju 2015.
Fil-fatt, l-uniku biljett li se jkun jista’ jinxtara mingħand ix-xufiera hu ta’ vjaġġ wieħed ta’ sagħtejn, li se jkun jiswa €2 fis-sajf u €1.50 fix-xitwa matul il-jum, u €3 għas-servizz ta’ bil-lejl.
Dawn in-nollijiet japplikaw għall-passiġġieri kollha, kemm għall-adulti, it-tfal, nies bil-Kartanzjan u l-bqija.
'Il-post ġie abolit'.
Din kienet l-unika raġuni li ngħataw tliet ħaddiema tal-linja nazzjonali tal-ajru l-Air Malta li sfaw imkeċċija minn xogħolhom, anke jekk tnejn minnhom għandhom aktar minn 20 sena servizz warajhom. 
Wieħed mill-ħaddiema kien il-Head of Sales tal-Air Malta filwaqt li t-tnejn l-oħra kienu managers, b'wieħed minnhom manager tal-marketing. 
F'din it-tkeċċija huwa evidenti l-fatt li ma ntużatx il-prassi normali ta' last in first out; dan anke fl-isfond li fl-aħħar xhur daħlu mijiet ta' impjegati ġodda part time, fosthom persuna li hija qrib ħafna tal-Ministru Edward Zammit Lewis.
Ħaddiema tal-Air Malta li tkellmu ma' dan l-istazzjon saħqu wkoll li fl-għażla ta' dawn il-ħaddiema ġodda qiegħed jispikka l-favoritiżmu politiku. 
L-istess ħaddiema esprimew tħassib serju gall-fatt li għalhekk issa l-kumpanija hija mingħajr marketing manager u mingħajr Head of Sales, żewġ karigi meqjusa kruċjali sabiex il-kumpanija żżid il-bejgħ. 
Staqsew ukoll f'dan kollu fejn hi l-General Workers’ Union li bħal donnu waqgħat f'muta assolut.
L-istess ħaddiema esprimew tħassib għal posthom fil-kumpanija hekk kif hemm pjani li jonqsu l-ajruplani. 
Il-ħaddiema li tkellmu magħna tkellmu wkoll dwar kif fil-passat il-ħaddiema kien ikollhom laqgħat regolari mal-ogħla nies fi ħdan il-management iżda issa dawn il-laqgħat waqfu għalkollox.
Il-Ministru tal-Edukazzjoni Evarist Bartolo għamilha ċara li l-Università de Paul mhux involuta direttament fil-proġett propost fin-Nofsinhar ta’ Malta u min ta din l-impressjoni għamel ħazin.
Il-Ministru tal-Edukazzjoni kien qed iwieġeb għall-mistoqsija ta’ dan l-istazzjon jekk jaħsibx li l-Prim Ministru daħak bin-nies meta qal li se jkun hawn universita’ Amerikana meta l-Università’ de Paul stqarret li mhux involuta.
Kif stqarr Evarist Bartolo stess, l-ewwel kuntatti dwar dan il-proġett saru madwar sena ilu.
Mistoqsi jaqbilx li dan il-proġett isir fuq art verġni barra miż-żona tal-iżvilupp, il-Ministru Evarist Bartolo qal li anki jekk tonqos għalqa waħda jiddispjaċih u insista li d-deċiżjoni fuq il-post għadha mhix waħda finali minkejja li t-taħditiet ilhom għaddejjin kważi sena u l-ġimgħa li għaddiet kien iffirmat ftehim.
Meta kien mistoqsi jekk hux sew li dan l-operatur privat jiġi aġevolat meta oħrajn kellhom jidħlu fis-suq u jixtru propjetà mill-privat biex iħaddmu istituzzjoni edukattiva, Evarist Bartolo qal li dawn l-istituzzjonijiet ingħataw kuntratti pubbliċi li jiswew il-miljuni tal-ewro u għaldaqstant ma jistgħux jilagħabuha tal-vittmi.
Il-Viċi Sindku fil-Kunsill Laburista ta’ Marsaskala Desiree Attard ma taqbel xejn mal-iżvilupp propost mill-Gvern fiż-Żonqor u ssotni li n-nies ta’ Marsaskala huma kontra dan il-pjan tal-Gvern Laburista.
F’kummenti li xxandru waqt il-programm Follow-Up fuq Radio 101 Attard ħadet pożizzjoni li hija kontra dak li stqarr is-Sindku Mario Calleja li ħareġ jiddefendi dan l-iżvilupp.
Il-Viċi Sindku kienet ċara fi kliemha.
Il-Viċi Sindku Laburista rrimarkat il-fatt li fl-aħħar jiem kienu bosta dawk li kellmuha fuq dan il-pjan tal-Gvern li se jfisser żvilupp kbir ta’ bini fl-inħawi ta’ Żonqor Point. 
Desiree Attard qalet li fil-Kunsill m’hemmx qbil fuq dan il-proġett.
Iżda fl-istess waqt ikkonfermat li s’issa ma saret l-ebda diskussjoni dwar din il-materja urġenti. 
Il-laqgħa li jmiss tal-Kunsill Lokali ta’ Wiedil Għajn se ssir il-ġimgħa d-dieħla.
Se jittieħdu passi biex il-kandidati tal-eżami ma jkunux żvantaġġati.
17:20: Fi stqarrija l-Oppożizzjoni irringrazzjat lill-MATSEC talli ammetiet u ħadet nota tal-iżball fil-mistoqsija numru 10 fil-karta tal-Matematika u tar-rimedju li se jkun qed jingħata lill-istudenti.
Issa, l-istudenti jistgħu jserrħu ftit rashom u jiffukaw fuq il-kumplament tal-eżamijiet l-oħra.
15:45: Fi stqarrija ftit minuti ilu dwar l-eżamijiet tal-Matematika u l-Fiżika, il-Bord tal-MATSEC qal hekk:
Il-proċess biex tinħoloq karta tal-eżami jinvolvi ‘panel’ ta' nies li jinħatar biex jiktbu l-karta tal-eżami.
Il-‘panels’ ikunu jikkonsistu tal-anqas minn żewġ membri u wieħed minnhom għandu x-xogħol ta' ‘Reviewer’.
Il-‘panels’ tal-eżamijiet tal-Matematika fil-livell Intermedju u tal-Fiżika fil-livell Avvanzat, li fuqhom saru l-ilmenti, ilhom ifasslu l-karti ta' dawn is-sillabi għal numru ta' snin u għandhom esperjenza twila tal-livell mistenni mill-istudenti f'dawn is-suġġetti.
Ix-xogħol tar-‘Reviewer’ hu li jara li l-karta hija tal-livell mixtieq, li tista' tinħadem mill-kandidati fil-ħin allokat, u li m'hemmx domandi li mhumiex fis-sillabu.
Madankollu fil-każ tal-eżami tal-Matematika fil-livell Intermedju l-‘panel’ jikkonferma li l-mistoqsija numru 10 tal-eżami, li nzertat l-aħħar mistoqsija, kienet fuq materja li mhix fis-sillabu.
Din il-mistoqsija kienet iġġorr sitt marki.
Il-Bord tal-Eżamijiet tal-MATSEC jiddispjaċih dwar dan in-nuqqas u ser jieħu l-passi meħtieġa biex il-kandidati ma jkunux żvantaġġati.
Fil-każ tal-eżami tal-Fiżika fil-livell Avvanzat, il-‘panel’ tal-eżaminaturi jikkonferma li l-mistoqsijiet kollha huma koperti mis-sillabu ta’ dan is-suġġett.
14:55: Fi stqarrija fuq Facebook ftit ħin ilu, l-għaqda studenteska Pulse qalet li r-rappreżentanti tagħha Joseph Masini u Fleur Abela llum waranofsinhar iltaqgħu mal-Professur Frank Ventura, Chairman tal-Bord tal-MATSEC, u s-Sur Dario Pirotta mill-MATSEC Support Unit, biex jiddiskutu t-tħassib tal-istudenti dwar l-eżami inkwistjoni.
Il-Professur Ventura qal lir-rappreżentanti ta' Pulse li l-karta ta' din is-sena tħejjiet mill-istess eżaminaturi li ilhom ifasslu l-eżamijiet tal-Matematika għal dawn l-aħħar ħames snin.
Qalilhom ukoll li jista' jkun li f'xi mistoqsijiet l-eżaminaturi stennew xi ftit iżżejjed mill-istudenti, iżda f'eżamijiet preċedenti kien hemm mistoqsijiet simili għalkemm b'format differenti.
Fid-dawl tal-ilmenti li saru, se ssir investigazzjoni interna kif jiġri f'kull każ ta' lment li jkun hemm.
Il-karti se jiġu kkoreġuti b'mod normali iżda se tingħata attenzjoni partikolari lill-mod kif ġew imwieġba l-mistoqsijiet li dwarhom saru l-ilmenti, speċjalment in-numru 10.
Jekk il-Bord tal-MATSEC jinnota li hemm numru sproporzjonat ta' studenti li ma rnexxilhomx iwieġbu mistoqsija partikolari, jikkunsidra numru ta' għażliet inkluż dik li jagħti struzzjonijiet lill-eżaminaturi biex jinjoraw dik il-mistoqsija kompletament.
Aktar qabel: Matul il-ġimgħa li għaddiet diversi studenti semmgħu leħinhom dwar il-każ tal-karta tal-eżami tal-Matematika f’livell Intermedju.
Inewsmalta.com huwa infurmat li żewġ għaqdiet studenteski qed jagħmlu pressjoni kbira fuq din il-kwistjoni mal-MATSEC.
F’kummenti esklużivi ma’ Inewsmalta.com, studenta li poġġiet għal dan l-eżami qalet li fil-karta kien hemm mistoqsijiet li ma kinux inklużi fis-sillabu u b’hekk qatt ma ġew studjati mill-istudenti.
L-istudenta stqarret li meta tkellmet mal-ħbieb tagħha u diversi studenti oħra, rat li mhux hi biss kellha din il-problema iżda kienu ħafna li sabu din il-kwistjoni u b’hekk ħallew madwar 30 marka barra, li jammontaw għal kważi terz tal-marki allokati fl-eżami.
Il-Partit Nazzjonalista qal fi stqarrija li l-investigazzjoni li trid issir mill-MATSEC m’għandhiex tkun biss fuq l-eżami tal-Matematika iżda wkoll fuq dak tal-Fiżika.
Id-deputati Therese Comodini Cachia u George Pullicino qalu li huma f’isem l-Oppożizzjoni għamlu diversi verifiki ma’ għalliema li kkonfermaw dan in-nuqqas fil-karti.
Il-Partit Nazzjonalista appella biex issir ġustizzja ma’ dawn l-istudenti għaliex m’ għandhomx ikunu vittmi tal-iżbalji ta’ ħaddieħor.
Sadanittant, iż-żewġ għaqdiet studenteski tas-Sixth Forms ħarġu mill-ewwel jiddefendu l-pożizzjoni ta’ sħabhom.
Is-Segretarju Ġenerali tal-għaqda soċjodemokratika Pulse, Joseph Masini, qalilna li wara li rċevew diversi lmenti mill-istudenti, huma bdew jistudjaw u jaraw x’inhuma l-affarijiet ikkonċernati.
Masini qal li żewġ rappreżentanti tal-eżekuttiv qed jaħdmu bis-sħiħ fuq din il-materja.
Wieħed minn dawn ir-rappreżentanti jinsab f’diskussjoni mal-kordinatur tas-suġġett biex jara x’inhuma l-iżviluppi u wkoll liema pożizzjoni ser jieħu dan id-dipartiment.
Ir-rappreżentanta l-oħra tal-għaqda tinsab f’diskussjoni mal-Bord tal-MATSEC sabiex ikun hemm verifika jekk il-materja inkwistjoni kinitx fis-sillabu jew le.
L-għaqda Pulse qalet ukoll li jekk jinstab li dan il-każ huwa minnu, huma ser ikunu qed jagħmlu pressjoni ħarxa fuq il-MATSEC sabiex jagħtu r-rimedju tal-marki kollha fuq dawn il-mistoqsijiet.
Dan għaliex huma jħossu li din hija inġustizzja.
Inewsmalta.com tkellem ukoll ma’ Ian Zahra, Viċi President tal-SDM.
Zahra qal li huma ċċekkjaw il-mistoqsijiet u vverifikaw ma’ diversi letturi li partijiet tal-karta tal-eżami ma kinux inklużi fis-sillabu li dawn l-istudenti ppreparaw ruħhom għalih.
Ian Zahra qal ukoll li matul dan il-lejl wieħed mill-istudenti li qagħdu għal dan l-eżami fetaħ grupp fuq is-sit soċjali Facebook bl-għajnuna taż-żewġ għaqdiet sabiex tiġi ffirmata petizzjoni onlajn.
L-SDM ukoll bagħtet imejl lill-MATSEC biex tinfurmahom dwar dan il-każ.
Bħall-Pulse huma wkoll appellaw biex jekk dan il-każ huwa minnu l-MATSEC tagħti kumpens mistħoqq lill-istudenti.
Meta Inewsmalta.com għamel kuntatt ma’ Dario Pirotta li huwa d-direttur tal-MATSEC, huwa qal li ser ikun qed iwieġeb id-domandi tagħna wara li jikkomunika mal-Università ta’ Malta.
Kelliem għall-Ministeru tal-Edukazzjoni wkoll qal li ser ikun qiegħed jiċċekkja u jivverifika kollox fis-sigħat li ġejjin dwar dan il-każ iżda ma taniex aktar kummenti.
Missier id-disinjatur tal-Mini midfun f'Malta.
Ir-rabta li l-karozza Mini għandha ma' Malta, liema karozza għal xi snin kienet 'tingħaqad' f'Malta eżattament fis-sit fejn illum hemm l-istamperija tal-gvern fil-Marsa, se tkompli tissaħħaħ permezz ta' 'skoperta' li saret dan l-aħħar.
Minn riċerka li saret minn dilettant kbir tal­Mini f'Malta, Pablo Vassallo (ritratt), instab li missier id-disinjatur tal-Mini jinsab midfun proprju f'Malta.
Hu miet f'Malta, wara li kien ġie evakwat flimkien mal-mara u ibnu (dak li ddisinja l-Mini) mit-Turkija lejn Malta.
F'Malta missieru marad u għalkemm ħasbu  li kien se jfiq, hu baqa' sejjer lura sakemm miet hawn u ndifen fiċ-ċimiterju f'Ta' Braxia.
Pablo Vassallo meta tkellem magħna qalilna li, "Kont qrajt ktieb riċerkat dwar Alex Issigonis, id-disinjatur tal-Mini.
F'moħħi beda jberren il-ħsieb li missieru seta' kien midfun hawn, la kien miet waqt li kien f'pajjiżna.
Bdejt infittex u meta għamilt kuntatt mar-reġistratur tal-imwiet, u tajthom l-isem u s-sena, ikkonfermawli li dan kien midfun hawn.
Mort iċ-ċimiterju tal-Addolorata biex nara jafux xi dettalji.
Finalment sibtu fiċ-ċimiterju f'Ta' Braxia."
Pablo żied jgħid li, "Din is-sejba għalina hi xi ħaġa kbira.
Dan għax l-ebda karozza li teżisti hawn Malta m'għandha storja bħall-Mini - karozza żgħira li baqgħet tinħabb.
Il-fatt li nstab il-qabar ta' missieru narah bħala li sibna xi ħaġa ta' għożża li hi importanti anki għall-istorja ta' Malta."
Il-Ħadd 'tal-Mini' se jmorru fuq il-qabar tiegħu.
Dan id-dettall ġie skopert ftit tal-jiem ilu, eżattament ftit jiem bogħod mill-anniversarju tad-data tal-mewt ta' missier id-disinjatur tal-Mini.
Għal din l-okkażjoni, id-dilettanti tal-Mini nhar il-Ħadd li ġej se jiltaqgħu fil-Marsa u minn hemm se jsuqu l-karozzi Mini flimkien lejn iċ-ċimiterju f'Ta' Braxia f'Tal-Pietà.
Hemmhekk se ssir ċerimonja ta' tifkira.
Pablo rrakkontalna li, "Alec Issigonis, id-disinjatur, twieled fl-1906.
Missieru kien Constantine ta' dixxendenza Griega, u ommu kienet ta' dixxendenza Ġermaniża.
Matul l-Ewwel Gwerra Dinjija, li kien ġara kien li l-familja kellha titlaq mill-belt ta' Smirna - illum Izmir fit-Turkija.
Dawn spiċċaw refuġjati - kellhom jaħarbu minn pajjiżhom u ħallew warajhom dak kollu li kellhom.
Missieru Constantine Issigonis miet f'Malta minħabba mard.
Dan nafu minn riċerka li saret u li kienet ippubblikata fi ktieb minn Gillian Bardsley bit-titlu 'Alec Issigonis'.
Jien kont xtrajt il-ktieb xi snin ilu, u wara li skoprejt dwar il-mewt tiegħu, irnexxieli nsib fejn kien midfun.
Ibnu ma tantx kien dam Malta għax ommu bagħtitu l-Ingilterra, fejn kompla fuq il-linja ta' missieru li kien inġinier."
Pablo kompla jgħid li, "Sir Alec kien il-moħħ wara d-disinn tal-vetturi famużi Ingliżi, bħal Morris Minor, Austin Farina, Wolsely, Austin Cambridge u ħafna oħrajn li fosthom hemm il-Mini, li għalina d-dilettanti ta' din il karozza hija l-għożża tagħna.
Għalkemm il-Mini għalqet kważi 56 sena mill-ewwel produzzjoni tagħha, għadha l-aktar karozza li nbiegħet fl-industrija tal-vetturi Ingliżi.
Jien ċert li hawn ħafna dilettanti tal-Mini madwar id-dinja li ma kienux jafu dwar dan.
Għalhekk nixtieq li naqsam dan it-tagħrif mad-dilettanti kollha lokali u anke barra minn Malta.
Sir Alec Issigonis miet fl-1988 u baqa' ġuvni."
Pablo jgħidilna li “mill-istorja ta' Sir Alec u l-miġja ta' familtu f'Malta joħroġ li dawn għamlu xi żmien Lazzarett u dan minħabba li fi Smirna kien hemm epidemija ta' mard infettiv.”
Jgħid li “kien hemm minn dawn ir-refuġjati li lmentaw li mhumiex jingħataw ikel  biżżejjed  u spiċċaw b'min imur f'lukanda u xi djar viċin.
Meta Sir Alec ġie f'pajjiżna  kellu 16-il sena."
'Lanqas jekk jagħtuni blokka bini ma nitlaq il-Mini minn idejja'
Lil Pablo staqsejnieh minn fejn nibtet din l-imħabba u fissazzjoni fuq il-Mini.
Bid-daħka qalilna li, "Jien kont għadni żgħir meta f'Malta kien hawn l-Ingliżi u l-Mini kienet popolari immens.
Hawn ħafna f'Malta li xi darba jew oħra kellhom qraba li kellhom Mini.
Il-Mini kienet  tiġi mgħaqda f'Malta bejn is-sena 1974 u l-1982.
Darba kien hemm appartament li kien żvojta u kienu qaluli biex immur ngħin innaddfuh.
Naddafna l-ġnien u hemm sibt karozza Mini żgħira.
"Iġġennint fuqha.
Flus biex nixtri Mini ma kellix.
Kont dejjem nittama li nixtriha.
Kien hawn ħafna fanatiċi fuq il-Mini.
Kien hemm wieħed Frans Schembri li kien se jsiefer lejn l-Awstralja u kien se jbigħ il-Mini li kellhom.
Ried Lm550.
Jien kont sifirt l-Alġerija b'xogħol ta' electrician.
Hemmhekk kelli tliet darbiet aktar paga.
Għamilt xahrejn flok tliet xhur u meta ġejt staqsejt jekk dik il-Mini għadhiex għall-bejgħ.
Kont xtrajtha.
Ħlift li norbotha ma' qalbi u lanqas jekk jagħtuni blokka bini u l-ebda figura ta' flus mhi se tikkonvinċini.
Kellna minn Malta Minis li nbigħu sa  €27,000 fir-Renju Unit."
Il-welding tal-Mini f'Malta kien fost l-aktar b'saħħtu.
Pablo Vassallo spjegalna kif ġew Malta persuni minn Oxford li kienu qed jagħmlu riċerki dwar il-Mini.
Dawn sabu li l-welding li kien jintuża f'Malta fuq il-Mini kien fost l-aktar materjal robust u li l-Minis li nħadmu Malta kienu fost l-aktar b'saħħithom.
"Mini minn hawn Malta ma tispiċċa qatt għax saru b'welding b'saħħtu ħafna," enfasizza Pablo Vassallo.
Finali tal-UEFA Europa League - Sevilla għar-raba' darba?
Illum tintlagħab il-finali tal-UEFA Europa League bejn Dnipro tal-Ukrajna u Sevilla ta’ Spanja. 
Forsi ftit stennew li t-team Ukren seta’ tabilħaqq jasal sal-finali ta’ din il-kompetizzjoni, iżda spiċċaw bħala s-sorpriża li taw risposta lill-kritiċi tal-football.
Min-naħa l-oħra, Sevilla komplew juru xi sarrfu fejn komplew mas-suċċess tas-sena l-oħra u reġgħu waslu sal-finali ta’ din il-kompetizzjoni għat-tieni sena konsekuttiva.
M’hemmx dubju li llum huma se jkunu qed jibdew bħala l-favoriti li jirbħu din il-kompetizzjoni għar-raba’ darba fl-istorja tagħhom.
Dawn iż-żewġ timijiet se jkunu qed jiltaqgħu għall-ewwel darba.
L-unika darba li Dnipro affrontaw team Spanjol kien lura fl-istaġun 2004/05, meta din il-kompetizzjoni kienet għadha magħrufa bħala Tazza UEFA.
Dan hekk kif kienu involuti f’konfront kontra Real Zaragoza fl-istadju tal-gruppi, bl-Ispanjoli joħorġu rebbieħa, bl-iskor ta’ 2-1. 
L-Ukreni kienu mmexxija mill-coach Yevhen Kucherevskiv.
Sevilla lagħbu erba’ darbiet kontra timijiet Ukreni u qatt ma sfaw megħluba.
Huma rreġistraw tliet rebħiet u draw bl-aktar rebħa notevoli tkun dik kontra Shakhtar Donetsk bl-aggregate ta’ 5-4 fir-round tal-aħħar 16, fejn imbagħad baqgħu sejrin biex rebħu t-tieni Tazza UEFA tagħhom, fl-istaġun 2006/07. 
F’46 konfront bejn il-clubs li jirrapreżentaw lil dawn iż-żewġ pajjiżi, l-Ispanjoli wkoll jinsabu minn fuq, hekk kif ħarġu rebbieħa f’24 konfront kontra d-disgħa ta’ timijiet Ukreni, bi 13-il partita jintemmu fi draw.
Rimarkabbli huwa l-fatt li fl-aħħar erba’ logħbiet bejn it-timijiet ta’ dawn iż-żewġ pajjiżi, l-Ispanjoli qatt ma tilfu hekk kif irreġistraw żewġ rebħiet u ġew draw f’żewġ logħbiet. 
L-aħħar finali ta’ kompetizzjoni Ewropea organizzata mill-UEFA, bejn team  Spanjol u dak Ukren, tmur lura għall-1986, meta Dynamo Kiev kienu affrontaw lil Atletico Madrid, bl-Ukreni joħorġu rebbieħa bl-iskor ta’ 3-0 biex rebħu t-Tazza tat-Tazzi, liema kompetizzjoni m’għadhiex fix-xena llum il-ġurnata. 
Fl-uniċi żewġ konfronti bejn timijiet minn Spanja u l-Ukrajna matul dan l-istaġun, f’darhom Atletico Bilbao ġew miżmuma fi draw ta’ 0-0, minn Shaktar Donetsk  fl-istadju tal-gruppi tal-UEFA Champions League, waqt li l-Ispanjoli kisbu rebħa minima ta’ 1-0, fl-Ukrajna. 
Din tal-lum se tkun finali storika għal Dnipro, hekk kif se tkun l-ewwel waħda tagħhom fl-istorja.
Dan hekk kif l-aktar li kienu waslu kien sal-kwartifinali tat-Tazza taċ-Champions, fl-istaġuni 1984/85 u 1989/90, wara li kienu champions ta’ dik li kienet magħrufa bħala l-Unjoni Sovjetika.
Fl-aħħar erba’ logħbiet li kienu involuti fihom Dnipro matul din l-edizzjoni tal-UEFA Europa League, huma ma ġewx megħluba hekk kif rebħu żewġ logħbiet u ġew draw fi tnejn oħra. 
Sevilla waslu sal-finali ta’ din il-kompetizzjoni għal tliet darbiet u dejjem ħarġu rebbieħa.
Dan hekk kif fl-2006 għelbu lil Middlesbrough f’Eindhoven, sena wara għelbu lil Espanyol f’finali kollha Spanjola fi Glasgow, waqt li matul is-sena li għaddiet għelbu lil Benfica wara l-għoti tal-penalties f’Turin.
Huma kellhom riżultati inqas sodisfaċenti meta kienu involuti fil-finali tal-UEFA Super Cup, hekk kif rebħu tazza waħda u tilfu tnejn. 
Sevilla se jkunu qed jaslu għal din il-finali f’forma brillanti hekk kif fl-aħħar disa’ logħbiet li kienu involuti fihom fil-UEFA Europa League, qatt ma sfaw megħluba. 
Matul dan l-istaġun,  huma tilfu logħba waħda biss, barra minn darhom kontra Feyenoord fl-Olanda, bl-iskor ta’ 2-0.
Huma wkoll l-aktar team li rebħu logħbiet matul din l-edizzjoni b’total ta’ 10, kisbu tliet draws u tilfu waħda biss. 
Min-naħa l-oħra, Dnipro, rebħu sitt logħbiet, ġew draw f’erba’ konfronti u tilfu l­erbgħa l-oħra.
U biex kollox ikompli jindika li llum Sevilla se jkunu qed jibdew bħala favoriti netti, huma flimkien mat-Taljani ta’ Napoli, huma l-aktar team li skorjaw goals matul din il-kompetizzjoni f’dan l-istaġun.
Dan hekk kif skorjaw 25 goal f’14 -il logħba, li jfisser medja ta’ 1.88 kull logħba. 
Min-naħa l-oħra, Dnipro skorjaw biss 13-il goal matul l-istess perjodu, li jfisser medja ta’ 0.93 kull logħba.
B’hekk it-team immexxi minn  Unai Emery diġà għadda l-ammont ta’ goals li kien skorja matul l-istaġun li għadda, jiġifieri dak ta’ 22. 
Ir-rekord tal-akbar ammont ta’ goals skorjati minn team f’din il-kompetizzjoni jinsab għand FC Porto, li fl-istaġun 2010/11 skorjaw xejn inqas minn 37 goal.
Madankollu d-dipartiment difensiv ta’ Dnipro, jista’ jiġi kkunsidrat bħala xi ftit iktar b’saħħtu minn dak ta’ Sevilla.
Dnipro sofrew 10 goals matul din l-edizzjoni, waqt li Sevilla sofrew żewġ goals aktar. 
Statistika li tirrigwardja fatti marbutin ma’ wħud mill-players ta’ dawn iż-żewġ timijiet - interessanti huwa l-fatt li l-player ta’ Sevilla, Daniel Carrico, huwa l-aktar player li lagħab f’din il-kompetizzjoni f’kull żmien, b’total ta’ 47. 
Il-player ta’ Sevilla, Grzegorz Krychowiak, se jkun l-uniku player li se jkun qed jilgħab din il-finali f’pajjiżu, il-Polonja, minkejja li  Timothée Kolodziejczak, għalkemm huwa Franċiż, huwa ta’ oriġini Pollakka.
Għal Sevilla, Carlos Bacca huwa l-uniku player li lagħab il-partiti kollha - 14.
Il-goalkeeper ta’ Dnipro, Denys Boyko, u d-difensur ċentrali, Douglas, lagħbu kull minuta ta’ kull logħba li fiha kienu involuti Dnipro matul din l-edizzjoni, jiġifieri 1,290 minuta.
L-aktar player li rnexxielu jsib ix-xibka għal Sevilla kien Carlos Bacca b’ħames goals, waqt li l-aqwa scorer għal Dnipro kien Nikola Kalinic bi tliet goals. 
Fil-finali tal-lum, Dnipro, se jkunu mingħajr Serhiy Kravchenko li qed isofri minn inury li ma ġietx speċifikata mill-club Ukren, kif ukoll se jkunu mingħajr is-servizzi ta’ Roman Zozulya, minħabba li qed isofri minn injury fi rkopptu. 
Huma se jkollhom ukoll lill-player Yevhen Shakhov dubjuż minħabba injury f’siequ. 
Min-naħa l-oħra, Sevilla, se jkunu mingħajr il-Portugiż, Beto, kif ukoll mingħajr l-Arġentin Nicolas Preja minħabba li qed isofri minn injury fi rkopptu. 
Wara argument dwar tfajla...jgħid li kien kompliċi miegħu f'serqa.
Żewġt irġiel ġew illiberati minn akkuża li pparteċipaw f'serqa f'uffiċċju tal-kambju li seħħet fl-2010, wara li l-Qorti qalet li l-Prosekuzzjoni naqset milli tipprova l-każ tagħha.
Aaron Cassar ta' 35 sena u Joseph Grech ta' 52 sena, ġew illiberati mill-Qorti li pparteċipaw f'serqa mill-Exchange Bureau ta' San Ġiljan, liema każ seħħ fit-8 ta' Awwissu tal-2010.
Jirriżulta li Keith Galea, li kien ikkundannat tliet snin ħabs wara li bbenefika minn tnaqqis fis-sentenza talli għen lill-pulizija fl-investigazzjonijiet tagħhom, kellu argument ma' Cassar għaliex kien ħareġ mat-tfajla tiegħu. 
Galea, li kien tressaq b'rabta mal-istess serqa, kien ammetta l-imputazzjonijiet fil-konfront tiegħu u fix-xhieda qal li Cassar u Grech kienu ż-żewġ kompliċi tiegħu.
Huwa qal li Cassar u Grech kienu l-moħħ wara din is-serqa. 
Madankollu, il-Maġistrat Consuelo Scerri Herrera qalet li t-testimonjanza ta' Galea kienet mimlija inkonsistenzi u vaga, peress li ma setax jiftakar informazzjoni bażika, bħal x'kienu lebsin il-ħallelin. 
Filwaqt li huwa qal li wieħed mill-kompliċi tiegħu kien liebes, flokk aħmar, Josef Aquilina li kien l-impjegat fl-Exchange Bureau li spiċċa marbut mill-agressuri, qal li l-ħallelin kienu lebsin l-iswed.
Jirriżulta li l-ħallelin serqu mal-€20,000 fi flus, apparti affarijiet oħra, fosthom ċekkijiet ta' turisti. 
Meta Galea kien ġie arrestat, huwa ċaħad l-involviment tiegħu, madankollu huwa qal li qagħad għassa mal-impjegati, filwaqt li ż-żewġ persuni l-oħra serqu l-affarijiet. 
Madankollu ġara li sentejn wara, huwa qal lill-Qorti, diversament ippreseduta, li l-moħħ wara din is-serqa kienu Cassar u Grech.
Mistoqsi għaliex ma kienx semmiehom qabel, Galea qal li ma kellux opportunità li jitkellem dwar din is-serqa qabel. 
Kompla jgħid li wara li nħeles mill-ħabs fuq każ ieħor, Grech li kien jafu mill-ħabs, kien qallu li għandu biċċa xogħol għalih li għandha valur ta' €100,000.
Qal li għalhekk huwa ltaqa' maż-żewġ imputati f'dan il-każ, u persuna oħra li ma kienx jaf min hi, u ddiskutew il-hold-up.
Eventwalment wara rriżulta li Galea u Cassar kellhom argument dwar mara li t-tnejn kienu ħarġu magħha.
Min-naħa tagħhom, Cassar u Grech insistew li ma kienux involuti f'din is-serqa. 
Fis-sentenza tagħha, il-Maġistrat Consuelo Scerri Herrera qalet li l-Prosekuzzjoni naqset milli tipprova l-każ tagħha, għaliex ma kien hemm l-ebda rabta bejn iż-żewġ persuni u s-serqa.
Dan apparti li ma kien hemm l-ebda evidenza xjentifika bħal marki tas-swaba' jew gunshot residue. 
Apparti hekk, il-Qorti qalet li x-xhieda ta' Galea ma kinitx kredibbli. 
Għall-imputati dehru l-Avukati Edward Gatt u David Gatt.
Restawr fuq il-knisja ta’ San Franġisk ta’ Paola, f’Ħal Qormi.
Il-MEPA ħabret li se tkun qed tfondi parti sostanzjali mill-ispejjeż għar-restawr fuq il-knisja tas-seklu 18 li hi ddedikata lil San Franġisk ta’ Paola, f’Ħal Qormi.
Ix-xogħol, li ser jiswa ’l fuq minn €68,000, qed isir mill-Kunsill Lokali ta’ Ħal Qormi u ser ikun issorveljat mill-MEPA skont ir-Restoration Method Statement li kien approvat bħala parti mill-permess tal-iżvilupp.
Diversi karatteristiċi tal-knisja qdiemu u b’hekk, il-binja għandha numru ta’ problemi ta’ deterjorazzjoni li qed jaffettwaw l-istruttura nnifisha.
Dan ġie kkawżat l-aktar minħabba l-umdità li titla’ mill-pedamenti u l-applikazzjoni tas-siment f’dawn il-partijiet.
Dan wassal biex il-ġebla tiddeterjora speċjalment hekk kif il-knisja tinsab f’post espost ħafna.
Il-knisja ta' San Franġisk ta' Paola nbniet fl-1707 u l-arkitettura tagħha hija ispirata mill-istil ta’ Lorenzo Gafa, il-perit predominanti tal-perjodu Barokk Malti.
Il-pjan tal-knisja huwa wieħed iċċentralizzat, b’altar wieħed u b’koppla li taġixxi bħala s-sors tad-dawl prinċipali tal-bini.
Għalkemm il-knisja illum ma tintużax, il-MEPA obbligat lill-Kunsill Lokali ta’ Ħal Qormi li jiftaħha għall-pubbliku f’okkażjonijiet speċjali.
L-Awtorità tat ukoll l-impenn finanzjarju tagħha, permezz tal-fond tal-Environment Initiative Partnership Programme (EIPP), biex jiġi mibni mill-ġdid l-ilqugħ imkisser li jdawwar il-bur salmastru protett f'Marsaxlokk, magħruf bħala l-Ballut ta’ Marsaxlokk.
L-ilqugħ kien inkiser bil-maltemp.
Il-Ballut ta’ Marsaxlokk, hu nnominat bħala Żona Speċjali ta’ Konservazzjoni bl-art skedata bħala Żona ta’ Importanza Ekoloġika u bħala Sit ta’ Importanza Xjentifika.
Is-sit huwa protett ukoll bħala santwarju tal-għasafar permezz tar-Regolamenti għall-Konservazzjoni tal-Għasafar Selvaġġi.
Il-Ballut ta’ Marsaxlokk issa huwa wieħed mill-ftit bwar salmastri li fadal fil-gżejjer Maltin.
Il-finanzi, li l-MEPA qed tagħti sabiex tappoġġa dawn iż-żewġ proġetti, ġejjin mill-EIPP liema fond kien imniedi mill-Awtorità f’Novembru tal-2001.
L-għan tal-EIPP huwa li jsaħħaħ u jipproteġi l-ambjent naturali ta’ Malta u l-wirt kulturali, billi jkunu użati fondi garantiti permezz ta’ dak li hu magħruf bħala “Planning Gain”.
Il-“Planning Gain” ta’ sikwit jiġi użat mill-MEPA bħala mezz ta’ benefiċċji soċjali, ambjentali u ekonomiċi għall-Komunità, bħala kumpens għall-impatti li jista’ jirriżulta minn żvilupp partikolari, liema mpatti ma jistgħux jiġu mitigati raġonevolment.
Il-KE titlob lil 11-il membru, fosthom Malta, biex japplikaw ir-regoli dwar l-Irkupru u rRiżoluzzjoni tal-Banek.
Il-Kummissjoni Ewropea llum talbet lill-Bulgarija, ir-Repubblika Ċeka, Franza, l-Italja, ilLitwanja, il-Lussemburgu, l-Olanda, Malta, il-Polonja, ir-Rumanija u l-Iżvezja biex jimplimentaw bis-sħiħ id-Direttiva dwar l-Irkupru u r-Riżoluzzjoni tal-Banek (BRRD).
Din idDirettiva (2014/59/EU) hija l-qofol tal-Unjoni Bankarja tal-UE li ġiet implimentata biex toħloq settur finanzjarju aktar sikur u sod b’riżultat tal-kriżi finanzjarja.
Ir-regoli l-ġodda dwar il-BRRD jattrezzaw lill-awtoritajiet nazzjonali bl-għodod u s-setgħat meħtieġa biex itaffu u jimmaniġġjaw id-diffikultajiet jew il-falliment ta’ banek jew kumpaniji kbar ta’ investiment fl-Istati Membri kollha tal-UE.
L-għan huwa li jiġi żgurat li l-banek f’xifer il-falliment jistgħu jiġu ristrutturati mingħajr ma l-kontribwenti jkollhom iħallsu għallbanek li qed ifallu biex tiġi salvagwardjata l-istabbiltà finanzjarja.
Minflok, huma jipprovdu għall-azzjonisti u l-kredituri tal-banek biex iħallsu s-sehem tagħhom tal-kostijiet permezz ta’ mekkaniżmu ta’ “rikapitalizzazzjoni interna”.
L-iskadenza għat-traspożizzjoni ta’ dawn ir-regoli fil-liġi nazzjonali kienet il-31 ta’ Diċembru 2014.
Madankollu, 11-il pajjiż tal-UE naqsu milli jimplimentaw bis-sħiħ dawn ir-regoli filliġi nazzjonali tagħhom.
It-talba tal-Kummissjoni tieħu l-għamla ta’ opinjoni motivata, it-tieni stadju tal-proċeduri ta’ ksur tal-UE.
Jekk dawn il-pajjiżi jonqsu milli jikkonformaw fi żmien xahrejn, il-Kummissjoni tista’ tiddeċiedi li tressaqhom quddiem il-Qorti tal-Ġustizzja tal-UE.
Mill-2008, il-Kummissjoni Ewropea adottat għadd ta’ miżuri biex tiġi żgurata l-istabbiltà ta’ servizzi finanzjarji u bankarji.
Id-Direttiva dwar l-Irkupru u r-Riżoluzzjoni tal-Banek (Bank Recovery and Resolution Directive, BRRD) ġiet adottata fir-rebbiegħa tal-2014 sabiex lawtoritajiet jiġu pprovduti b’arranġamenti komprensivi u effettivi biex jindirizzaw lillbanek li jkunu qed ifallu fil-livell nazzjonali kif ukoll arranġamenti ta’ kooperazzjoni biex jindirizzaw fallimenti bankarji transfruntiera.
Skont il-BRRD, il-banek huma meħtieġa li jippreparaw pjanijiet ta’ rkupru biex jegħlbu diffikultajiet finanzjarji.
L-awtoritajiet jingħataw ukoll għadd ta’ setgħat biex jintervjenu floperazzjonijiet tal-banek biex dawn ma jfallux.
Fil-każ li huma verament iħabbtu wiċċhom mal-falliment, l-awtoritajiet huma mgħammra b’setgħat u għodod komprensivi biex jirristrutturawhom billi jassenjaw it-telf lill-azzjonisti u lill-kredituri skont ġerarkija definita b’mod ċar.
Huma għandhom is-setgħat biex jimplimentaw pjanijiet biex jirrisolvu banek li fallew b’mod li jippreservaw l-aktar funzjonijiet kritiċi tagħhom u li jevitaw li l-kontribwenti jkollhom isalvawhom.
Hemm arranġamenti preċiżi li jistabbilixxu kif l-awtoritajiet tad-domiċilju u dawk ospitanti ta’ gruppi bankarji għandhom jikkooperaw fl-istadji kollha ta’ riżoluzzjoni transfruntiera, millippjanar tar-riżoluzzjoni sar-riżoluzzjoni nnifisha, bi rwol sinifikanti għall-Awtorità Bankarja Ewropea biex tikkoordina u taġixxi bħala medjatur f’każ ta’ nuqqas ta’ qbil.
Qed jiġu stabbiliti wkoll fondi ta’ riżoluzzjoni nazzjonali.
Fil-każ ta’ Stati Membri taż-Żona tal-Ewro, dawn il-fondi se jkunu sostitwiti mill-Fond Uniku ta’ Riżoluzzjoni mill-2016.
Il-BRRD qed tkompli tiġi akkumpanjata minn regoli tekniċi żviluppati mill-Awtorità Bankarja Ewropea fuq numru ta’ suġġetti, inklużi rekwiżiti ta’ informazzjoni konkreti għal pjanijiet ta’ rkupru u pjanijiet ta’ riżoluzzjoni u l-iżgurar ta’ valutazzjonijiet preċiżi ta’ assi u telf fil-punt tar-riżoluzzjoni.
Fruntiera miftuħa fil-Libja ... jidħlu mal-1,000 persuna kull ġimgħa.
F’ħafna dibattiti li jsiru dwar l-immigrazzjoni, inkluż dawk fost istituzzjonijiet Ewropej, spiss nisimgħu fuq il-bżonn li jkun hemm kontroll fuq il-kosta Libjana - il-kosta li minnha jitilqu limmigranti.
Min isemmi t-tkissir tad-dgħajjes, u min isemmi miżuri oħra fuq l-art biex jinqabdu t-traffikanti jew fid-djar fejn ikunu qegħdin jinżammu l-istess immigranti.
Din ġabet diskussjoni ta’ kif se jintgħarfu d-dgħajjes li jużaw it-traffikanti minn dawk tas-sajjieda Libjani.
Għal ħafna Libjani, il-problema hi ferm aktar kumplessa minn hekk.
“It-Torċa” tkellmet ma’ Saleħ, persuna li jgħix fin-Nofsinhar tal-Libja u li jaf sew kif qed titmexxa l-fruntiera man-Niġer.
Saleħ jiddikjara magħna bla tlaqliq li “kull ġimgħa nikkalkula li jidħlu mal-1,000 persuna.
Uħud mgħobbijin fi trakkijiet u oħrajn f’vannijiet.
Fin-Nofsinhar, il-fruntieri jitmexxew mitTobou fuq naħa u mit-Touregs fuq in-naħa l-oħra.
Riżorsi m’hemmx.
Intalbet għajnuna kemm-il darba, iżda qatt ma waslet.
Is-sitwazzjoni fin-naħa ta’ fuq tal-Libja hi problematika u għalhekk diffiċli biex jagħtu kas x’qed jiġri hawn.
L-enfasi fil-fruntiera tan-Nofsinhar hi fuq kontroll ta’ drogi, armi u alkoħol.
Traffikar ieħor jibqa’ għaddej,” jiddikjara Saleħ.
Kummerċ ta’ ikel u nies qed jitħalla jgħaddi.
Saleħ ma jonqosx li juri t-tħassib tan-nies f’Sebħa, li tinsab fin-Nofsinhar tal-Libja.
Jgħidilna li “kemm it-Tobou, li jikkontrollaw il-fruntiera mas-Sudan u parti minn dik tan-Niġer, kif ukoll it-Tuaregs, li jikkontrollaw il-parti l-oħra, qed iħallu persuni li huma qrib ilkomunitajiet etniċi tagħhom jidħlu fil-Libja.
Jibqgħu telgħin sa Sebħa u finalment lejn Tripli.
Aħna f’Sebħa mħassbin għax nistgħu nispiċċaw minorità.
It-Touregs ma jgħixux hawn biss imma għandhom komunitajiet sħaħ fin-Niġer, il-Mali u l-Burkina Faso.
M’għandniex problema mat-Tuaregs u t-Toubou.
Imma biex il-fruntiera tkun sikura, ma jistax ikun li tibqa’ tiġi kkontrollata minnhom.”
Dwar it-Toubou, jgħidilna li “dawn għandhom l-għeruq tagħhom fiċ-Chad.
Fin-Nofsinhar talLibja hemm komunitajiet sħaħ u ssibhom ukoll fin-Niġer u f’xi partijiet tas-Sudan.
Filfruntieri man-Nofsinhar, ir-riżorsi huma limitati.
Ma jistgħux joqogħdu jfittxu f’kull trakk li jidħol.
Qed issir enfasi fuq drogi u armi.
Ikel, persuni kif ukoll oġġetti oħra li jidħlu millfruntiera qed jitħallew jiġu negozjati.
Hemm persuni involuti fil-fruntiera li ma jitħallsux ta’ xogħolhom.
Dawn iridu jġibu l-flus minn fuq dan il-kummerċ.
Hu fatt li l-ġid li jiġi ġġenerat mit-Toubou hu ġej mit-traffikar,” iddikjara Saleħ.
Nistaqsuh min huma dawn in-nies involuti fil-kontroll ta’ fruntieri u ma jitħallsux.
Jgħidilna, “dawn huma t-Thuwars - persuni li ġġieldu kontra r-reġim, erba’ snin ilu.
Is-suldati jieħdu lpaga, imma t-Thuwars le.”
Saleħ jgħidilna li “l-immigranti li jiġu hawn jgħidulek ċar u tond kif daħlu mill-fruntiera tanNiġer u ħadd ma talabhom dokumenti.
Jgħidulek, ‘konna f’vann jew fi trakk u għabbewna f’ieħor u bqajna deħlin.’
Ovvjament, hemm prezz għal dan.
Mhux kulħadd listess, imma bejn wieħed u ieħor, biex min-Niġer jew mill-Mali jiddaħħlu l-Libja, iħallsu bejn $1,400 u $1,600.
Ma’ dawn trid iżżid pagament ieħor li jvarja minn $300 għal $400 - li huma ħlasijiet li jsiru litToubou fil-fruntiera.
Ħafna minn dawn il-vjaġġi lejn il-fruntiera malLibja jitilqu minn Madama, li hi fin-Niġer.”
“Qatt ma jidħlu bihom fil-belt … iħalluhom kilometri bogħod ...”
Saleħ jgħidilna li “l-immigranti jagħmlu ftit xhur f’Sebħa.
Jaħdmu sakemm ikollhom ftit aktar flus biex ikomplu bil-vjaġġ.
Meta jkunu qed jinġiebu minn mal-fruntiera tan-Niġer, ma jidħlux bihom fil-belt.
Iħalluhom ftit kilometri bogħod fid-deżert.
Minn hemm jimxu lejn ilbelt.
Ġieli lejn Sebħa u drabi oħra lejn Ubari.
Ġieli spiċċaw jgħinuhom in-nies tal-post għax ma jkollhomx ilma u ikel.”
Nistaqsuh fuq dak li jirrakkontaw l-immigranti, fosthom trattament ħażin.
Saleħ jiddikjara li “meta jgħidu hekk, ikunu qed jirreferu għal dak li għaddew minnu fi Tripli jew fin-naħa ta' fuq tal-Libja.
Fi Tripli u bliet oħra mal-kosta hemm ħafna xogħol għall-immigranti.
FinNofsinhar, ħafna inqas.
Imma hawnhekk aħna nifhmuhom ħafna iżjed lill-Afrikani, milli dawk li jgħixu fin-naħa ta’ fuq tal-Libja.”
Żvelati d-dokumenti għal pjan militari kontra t-traffikanti.
Ftit tal-jiem ilu ġew żvelati żewġ dokumenti tal-UE bi pjan kontra t-traffikanti talimmigrazzjoni irregolari.
Minn dawn id-dokumenti ħareġ li l-Unjoni Ewropea ser tkun qed timplimenta pjan ta’ sena sabiex tiġġieled il-‘mudell tan-negozju’ ta’ dawn it-traffikanti li joperaw barra mil-Libja.
Il-pjan tal-UE, skont dawn iż-żewġ dokumenti, huwa li l-intervent militari jwaqqaf il-vjaġġi tal-immigranti mil-Libja.
Dan il-pjan ġie approvat mill-Ministri kollha tad-Difiża ftit tal-jiem ilu, fi Brussell.
L-għan aħħari ta’ dan il-pjan huwa li jkun hemm sforz mill-Istati Membri kollha sabiex jiġu identifikati, maqbuda u mkissra d-dgħajjes tat-traffikanti qabel ma jiġu użati għallimmigrazzjoni.
Id-dokument, apparti li juri l-pjan sabiex jiġu mkissra dawn id-dgħajjes, jagħti wkoll rakkomandazzjonijiet ta’ kif trid tiġi indirizzata l-problema tal-organizzazzjonijiet tattraffikar.
Dawn ir-rakkomandazzjonijiet jinkludu suġġerimenti għal strateġija ta’ informazzjoni sabiex jiġu trattati l-aspettattivi tal-pubbliku fuq l-operazzjonijiet militari.
L-ewwel pass ta’ dan il-pjan huwa li l-Unjoni Ewropea tifhem u tikkonċentra fuq il-mudell li qed jimxu fuqu dawn it-traffikanti għaliex, għalkemm dan huwa l-punt tat-tluq, s’issa għad m’hemmx it-tagħrif suffiċjenti dwar dawn l-azzjonijiet, speċjalment fin-naħa ta’ isfel talMediterran.
L-UE tgħid li rridu nifhmu wkoll il-mudell ta’ finanzjament, rotot, postijiet ta’ imbarkazzjoni u l-identitajiet.
Id-dokumenti qegħdin jiffukaw ukoll fuq kif ser tinħoloq strateġija ta’ informazzjoni biex tinforma lill-pubbliku dwar x’ser ikun il-pjan mil-lum ‘il quddiem.
Din l-strateġija għandha tevita li tiffoka fuq kif ser issalva l-immigranti iżda minflok, għandha tenfasizza li l-għan taloperazzjoni huwa li l-UE jirnexxilha twaqqaf il-pjan ta’ dawn it-traffikanti.
“L-operazzjoni li ser tkun qed issir m’għandhiex tkun ippubbliċizzata - din biex tevita milli toffri inċentiv lill-immigranti,” jgħid wieħed mid-dokumenti.
L-UE tgħid ukoll li huwa possibbli li jkun hemm azzjonijiet militari kontra l-grupp Iżlamiku fl-art sovrena tal-Libja.
Dan il-pajjiż minn dejjem kien magħruf fl-istorja bħala rotta li l-immigranti jużaw biex jaħarbu u jaslu fl-Ewropa, iżda minn meta kien hemm il-waqfa tar-reġim ta’ Muammar Gaddafi u bdiet il-gwerra, il-faqar żdied u b’hekk in-numru ta’ immigranti irregolari f’dan ilpajjiż żdied b’numru sostanzjali.
“Irridu nindirizzaw il-problemi ta’ kif ser inkunu qed inwaqqfu l-kunflitti u nipprovdu riżorsi umanitarji,” qal Issandr El Amrani, membru tal-grupp għall-kriżi internazzjonali għall-proġett tal-Afrika ta’ Fuq.
“Il-problema mhux kif ser twaqqaf dawn l-immigranti milli jiġu fl-Ewropa iżda r-rotta nnifisha li qed toħloq il-kunflitti.
Jekk mhux ser tkun qed tiġi indirizzata din il-problema, filwaqt li nipprovaw insolvu l-problema tat-traffikanti tal-Libja biss, l-immigranti ser imorru minn xi mkien ieħor,” saħaq El Amrani.
L-erbatax-il edizzjoni tal-Festival Internazzjonali tal-Logħob tan-Nar.
Għall-erbatax-il sena konsekuttiva, il-Ministeru għat-Turiżmu flimkien mal-Awtorità tatTuriżmu ser jorganizzaw il-Festival Internazzjonali tal-Logħob tan-Nar.
Dan il-festival hu meqjus bħala avveniment importanti u uniku fil-gżejjer Maltin.
Il-festival iservi wkoll bħala parti miċ-ċelebrazzjonijiet li jfakkru d-dħul ta’ Malta fl-Unjoni Ewropea li seħħ fl-1 ta’ Mejju 2004.
Imħeġġa bis-suċċess tal-attendenza kbira li kien hemm f’Marsaxlokk is-sena l-oħra, l-organiżżaturi ħasbu biex għal din is-sena, l-ewwel serata tal-Festival terġa’ ssir ukoll f’Marsaxlokk, propju nhar is-Sibt 25 ta’ April u fil-Port il-Kbir, il-Ħamis 30 ta’ April.
Isserata finali din id-darba ser issir nhar is-Sibt 02 ta’ Mejju f’Buġibba.
Kull sena, dan ilfestival jiġbed eluf ta’ Maltin u barranin sabiex igawdu minn spettaklu kkulurit u millisbaħ, f’ambjent tipiku Malti.
Matul is-snin ġew jikkompetu f’Malta numru kbir ta’ kumpaniji pirotekniċi.
Fl-edizzjonijiet tal-passat ħadu sehem kumpaniji pirotekniċi mill-Awstralja, il-Kanada u l-Venezwela, kif ukoll minn pajjiżi aktar qrib tagħna bħall-Italja, l-Awstrija, Spanja u l-Polonja.
F’din l-edizzjoni ser jieħdu sehem seba’ kumpaniji pirotekniċi li ser joħolqu spettaklu millisbaħ ta’ nar sinkronizzat mal-mużika.
Il-kompetituri ġew magħżula minn numru ta’ applikanti.
Tnejn minn dawn il-kumpaniji ser ikunu barranin.
Il-parteċipanti li ser jikkompetu għall-Kompetizzjoni Internazzjonali tal-Piromużika ser ikunu: Thailand Fireworks mitTajlandja, A.P.E. di Parente Romualdo mill-Italja, St Mary Fireworks Factory minn Ħal Għaxaq, Lourdes Fireworks Factory mill-Qrendi u St Andrew’s Band Fireworks Factory minn Ħal Luqa.
Il-kumpaniji li ser jikkompetu għall-Kompetizzjoni Nazzjonali ser ikunu l-Maltin ta’ Lourdes Fireworks Factory mill-Qrendi, St Mary Fireworks Complex mill-Imġarr u s-Soċjetà Piroteknika 15 ta’ Awwissu mill-Mosta.
Ir-rebbieħa ta’ dawn iż-żewġ kategoriji ser jingħataw trofej speċjali filwaqt li kull parteċipant jingħata trofew kommemorattiv tal-okkażjoni.
Il-logħob tan-nar huwa tradizzjoni Maltija u jifforma parti integrali mill-kultura ta’ pajjiżna.
IlMaltin huma magħrufin għall-imħabba tagħhom lejn il-logħob tan-nar, tant li ta’ spiss jintuża bħala parti miċ-ċelebrazzjonijiet li jsiru fil-gżejjer Maltin, sew f’dawk reliġjużi kif ukoll f’dawk sekulari.
Il-logħob tan-nar Malti huwa wkoll meqjus bħala nar maħdum b’mod uniku u b’sengħa kbira.
Għaldaqstant, ta’ min jgħid li l-Festival Internazzjonali tal-Logħob tan-Nar, ta’ kull sena joffri opportunità speċjali fejn wieħed jista’ jgawdi l-ambjent tal-irħula u l-bliet Maltin f’atmosfera mill-isbaħ.
Aktar dettalji jistgħu jinkisbu mis-sit elettroniku.
Kampjonat Premier - Balzan isaħħu r-raba’ post.
Wara li kienu gowl minn taħt, Balzan għelbu l-isfida ta’ Żebbuġ Rangers bl-iskor ta’ 4-1, biex b’hekk saħħew ir-raba’ pożizzjoni fil-klassifika.
Kienu Żebbuġ Rangers l-ewwel li ħolqu l-periklu biex fetħu l-iskor wara biss 10 minuti meta minn kross ta’ Jacob Borg indirizzat lejn MATIAS MUCHARDI, dan ikkontrolla tajjeb b’siequ u mill-kaxxa ż-żgħira tefa’ ġewwa.
Iżda r-Rangers ma tantx damu jgawdu dan il-vantaġġ hekk kif żewġ minuti biss wara, Balzan ġabu l-iskor indaqs meta minn korner ta’ Dylan Grima, għola tajjeb ELKIN ORLANDO SERRANO VALERO, li ra d-daqqa ta’ ras tiegħu mill-viċin tintemm ġewwa.
U fl-14-il minuta, it-tim immexxi minn Oliver Spiteri kien għoddu qaleb ir-riżultat favurih meta xutt minn barra l-kaxxa tat-Taljan Gianmarco Piccioni stampa mal-wieqfa.
Iżda l-gowl għalihom kellu jasal propju erba’ minuti biss wara meta Gianmarco Piccioni għadda tajjeb lejn Lydon Micallef, b’dan jgħaddi tajjeb lejn l-attakkant prolifiku Montenegrin BOJAN KALJEVIC li avvanza tajjeb, u minn ġol-kaxxa għadda l-ballun minn bejn saqajn ilgowlkiper ta’ Żebbuġ Rangers, Jeffrey Farrugia.
Fit-38 minuta, Balzan komplew ikabbru l-marġni tal-iskor meta minn kross ta’ Lydon Micallef mix-xellug, il-ballun spiċċa f’saqajn DYLAN GRIMA li, permezz ta’ xutt millewwel millviċin, tefa’ l-ballun fix-xibka.
Fit-68 minuta, Balzan ħolqu periklu meta Gianmarco Piccioni għadda tajjeb lejn Bojan Kaljevic li ra t-tentattiv tiegħu minn ġol-kaxxa jiġi milqugħ minn Jeffrey Farrugia b’siequ, wara li ntefa’ minn tulu fl-art.
Fit-78 minuta, Żebbuġ Rangers ħolqu pressjoni fuq il-lasta avversarja meta minn kross ta’ David Alejandro Reano, Lee Galea deher li seta’ jikkonkludi tajjeb iżda ma laħaqx tajjeb biex id-difiża ta’ Balzan ikklerjat il-ballun ’il bogħod minn kull periklu.
Fil-81 minuta, Balzan skorjaw ir-raba’ gowl tagħhom fil-logħba meta minn kross ta’ Bojan Kaljevic mil-lemin, il-ballun spiċċa f’saqajn is-sostitut JEAN PIERRE MIFSUD TRIGANZA li, wara li niżżel il-ballun b’sidru, mill-viċin tefa’ ġewwa biex issiġġilla r-rebħa għal Balzan.
Tarxien Rainbows kisbu rebħa drammatika ta’ 1-0 fuq Naxxar Lions bil-gowl għalihom jasal propju minn Eduardo Vallecillo Casado fil-ħin miżjud.
Kienu Naxxar Lions li ħarġu fuq l-offensiva u wara biss ħames minuti, Frank Temile avvanza tajjeb u daħal fil-kaxxa qabel ma ra t-tentattiv tiegħu jistampa mal-wieqfa.
Il-Lions komplew joħolqu l-periklu fejn reġa’ kien Frank Temile li, tliet minuti biss wara, ra xxutt bid-dawra tiegħu jiġi mdawwar f’korner mill-gowlkiper tar-Rainbows, Sean Mintoff.
Kienu l-Lions li kkontrollaw lill-avversarji għalkollox matul din l-ewwel taqsima u fil-31 minuta, minn korner ta’ Gilmar da Silva Ribeiro, daqqa ta’ ras ta’ Ibok Edet għaddiet ftit barra.
Fis-37 minuta, Triston Caruana għadda tajjeb lejn Josè Angel Godar Pereira li iżda, ra x-xutt tiegħu minn ġol-kaxxa jiġi milqugħ tajjeb mill-gowlkiper ta’ riserva tal-Lions, Luke Pecorella.
U erba’ minuti biss wara, minn korner ieħor ta’ Gilmar da Silva Ribeiro, il-ballun spiċċa f’saqajn Demba Toure li iżda, minn taħt il-lasta ra lil Sean Mintoff jilqa’ tajjeb.
Fis-57 minuta, freekick dirett tal-Brażiljan Gilmar da Silva Ribeiro għadda ftit barra mil-lasta difiża minn Sean Mintoff.
Fil-81 minuta, Gilmar da Silva Ribeiro ra x-xutt tiegħu minn ġol-kaxxa jiġi milqugħ tajjeb minn (Sean) Mintoff.
U fil-ħin miżjud, Tarxien Rainbows kisbu rebħa drammatika meta minn freekick dirett ta’ Josè Angel Godar Pereira, għola tajjeb EDUARDO VALLECILLO CASADO li mill-viċin, permezz ta’ daqqa ta’ ras tajba, tefa’ ġewwa.
UEFA Champions League - Barċellona u Bayern fis-semifinali.
Barċellona u Bayern Munich ikkwalifikaw għas-semifinali tal-UEFA Champions League meta, b’mod mill-aktar impressjonanti, għelbu lil Paris St Germain (2-0) u lil Porto (6-1) rispettivament.
Barċellona għelbu lil Paris St Germain bl-iskor ta’ 2-0 għal aggregate ta’ 5-1 biex għaddew għas-semifinali.
Il-Katalani fetħu l-iskor fl-14-il minuta minn NEYMAR li ġie żmarkat għalkollox wara azzjoni personali ta’ Andres Iniesta.
Bil-Franċiżi ma jersqux lejn il-lasta avversarja, ma kienet l-ebda sorpriża li Barċellona rdoppjaw fit-33 minuta b’daqqa ta’ ras ta’ NEYMAR minn kross preċiż ta’ Dani Alves.
Fit-tieni taqsima, il-Katalani komplew jheddu iżda l-iskor baqa’ ma nbidilx.
B’mod mill-aktar impressjonanti, Bayern Munich rebħu lil Porto bl-iskor ta’ 6-1 għal aggregate ta’ 7-4 ...
wara li kienu tilfu l-ewwel leg bl-iskor ta’ 3-1.
Sa mis-suffara inizjali, Bayern Munich mill-ewwel urew l-intenzjonijiet tagħhom billi ħarġu fuq l-offensiva u fl-10 minuta resqu viċin meta minn rebound, Robert Lewandowski ġie mċaħħad mil-lasta.
Iżda erba’ minuti wara, il-Ġermaniżi fetħu l-iskor meta THIAGO ALCÁNTARA kkonkluda bir-ras minn kross ta’ Juan Bernat.
Kien gowl li ta moral qawwi lil Bayern, hekk kif fil-21 minuta huma rdoppjaw meta Holger Badstuber ifflikkja l-ballun lejn JEROME BOATENG li, bir-ras, kompla l-ballun għal ġewwa.
Dan il-gowl kien ifisser il-kwalifikazzjoni ta’ Bayern.
Iżda huma ma waqfux hawn, hekk kif komplew jassedjaw il-lasta Portugiża biex il-Bavarjani daħlu jistrieħu b’vantaġġ ta’ ħames gowls, bil-konsegwenza li l-partita kienet mirbuħa u mitlufa.
It-tliet gowls l-oħra waslu fis-27 minuta minn ROBERT LEWANDOWSKI li xeħet fir-rokna tax-xibka; fil-35 minuta minn kanunata ta’ THOMAS MÜLLER minn barra l-kaxxa, u fl-40 minuta reġa’ kien LEWANDOWSKI, wara li rċieva mingħand Thomas Müller.
Fit-tieni taqsima, Bayern naqqsu r-ritmu iżda xorta waħda baqgħu aħjar mill-avversarji.
U wara li Bayern fallew bosta okkażjonijiet ta’ skor, kien JACKSON MARTINEZ fit-73 minuta li skorja l-gowl ta’ konsolazzjoni għall-Portugiżi.
Fis-87 minuta, Porto kellhom lil Ivan Marcano mkeċċi għal żewġ karti sofor filwaqt li lmidfielder Spanjol XABI ALONSO ssiġilla r-rebħa għal skor finali ta’ 6-1.
L-applikazjoni għal Farsons Business Park quddiem il-MEPA.
Waqt laqgħa li saret għal stockbrokers u analisti finanzjarji dwar ir-riżultati finanzjarji li tħabbru dan l-aħħar, iċ-Ċermen tal-Grupp Simonds Farsons Cisk plc, Louis A.
Farrugia, ħabbar li llum ġiet ippreżentata l-applikazzjoni mal-MEPA u b'hekk ingħata bidu għall-proċess biex tinkiseb l-approvazzjoni għall-iżvilupp tal-Farsons Business Park.
Barra minn hekk, ħabbar ukoll li l-kumpanija rrevediet l-istruttura interna tal-grupp u qed tippjana li tifforma kumpanija public limited liability separata u distinta biex fiha tqiegħed diversi proprjetajiet li mhumiex parti min-negozju ewlieni tagħha, jiġifieri dak tal-ikel u x-xorb.
Qed ikun ippjanat li din il-kumpanija titwaqqaf fl-2017.
Il-proġett tal-business park qed ikun iddisinjat minn Ian Ritchie Architects Ltd, kumpanija internazzjonali ta’ periti, bl-appoġġ ta’ TBA Periti, kumpanija ta’ inġiniera bbażata Malta, u megħjuna minn tim  multidixxiplinarju ta’ esperti u konsulenti Maltin u internazzjonali.
Id-disinji għandhom l-għan li jikkonvertu, jirriabilitaw, u jużaw mill-ġdid il-bini li hu elenkat (listed grade 2) tal-birrerija tal-Imrieħel fosthom il-brewhouse l-antika u l-faċċata.
Dawn il-komponenti huma elenkati minħabba l-fatt li huma ta’ kwalità għolja, fi stat kważi oriġinali u bi spazji interni ta’ interess speċjali.
Dawn kollha se jgħaddu minn proċess fejn, b’mod sensittiv u professjonali, ikunu restawrati f’konformità mal-valuri u l-viżjoni tal-kumpanija.
Attenzjoni kbira ngħatat biex tinżamm il-kwalità integrali u estetika tal-bini u tal-ambjent ta’ madwar, filwaqt li ngħatat attenzjoni speċjali biex il-vista storika bejn l-Imdina u l-Belt ma tkunx kompromessa. 
Il-Professur Ian Ritchie CBE RA qal li l-iżvilupp għandu l-għan li jiċċelebra l-wirt industrijali ta’ Malta u ser ikun ta’ eżempju kif bini ‘industrijali’ elenkat b’valur storiku u estetiku jista’ jinbidel fi spazju modern ta’ uffiċċji u attrazzjoni għall-pubbliku.
Id-disinji se jintroduċu l-applikazzjoni ta’ teknoloġiji ġodda li jiffavorixxu l-ambjent biex jikkontrollaw it-temperatura tal-bini, u fl-istess waqt għandhom iservu bħala standards ambjentali ġodda għall-bini ta’ uffiċini.
Il-Farsons Business Park ser ikun limitat għal ħames sulari u seba’ blokki ta’ uffiċini ta’ densità baxxa.
Barra minn hekk, l-uffiċini kollha ser ikunu mdawrin b’ġonna, kunċett ispirat mill-karattru tradizzjonali tal-palazzi Maltin.
L-idea tal-ġonna hu li jipprovdu spazju trankwill u ta’ ispirazzjoni.
Il-blokki tal-uffiċini ser ikollhom aċċess għal carpark ta’ diversi sulari b’ ‘il fuq minn 700 parkeġġ.
Il-brewhouse l-antika wkoll ser ikollha aċċess dirett għall-parkeġġ.
Ir-reċint ta’ mad-dawra se jitwaqqa’ biex il-proġett ikun aċċessibbli għall-pubbliku.
Ix-xogħol fuq il-proġett qed ikun ippjanat li jibda f’nofs is-sena d-dieħla u jitlesta sal-aħħar tal-2020.
Meta jitlesta l-proġett, il-Grupp mistenni li jkun investa mal-€40 miljun u jkun jinkludi aktar minn 18,000 metru kwadru ta’ uffiċini, ’il fuq minn 1,200 metru kwadru ta’ żoni għall-ikel u x-xorb, 800 metru kwadru għall-akkademja tal-birra, attrazzjoni għall-viżitaturi u Cisk Sky Bar uniku. 
B’impenn ippjanat biex jiżgura l-aqwa użu tal-proprjetajiet tal-Grupp bil-għan li jkun immassimizzat il-valur tal-azzjonist, Farsons qed tippjana li tissepara numru ta’ proprjetajiet min-negozju ewlieni tal-ikel u x-xorb u tgħaqqadhom flimkien f’kumpanija public limited liability distinta u separata.
Il-proprjetajiet li qed ikunu ppjanati li jiffurmaw parti minn din il-kumpanija jinkludu, il-faċċata tal-birrerija, is-sit ta’ Trident House fil-Marsa, il-proprjetajiet li fihom joperaw in-negozji tal-ikel franchised, u l-proprjetajiet li qed jinkrew lil terzi persuni.
In-negozju tal-ikel u x-xorb ser iżomm il-proprjetajiet operazzjonali ewlenin tal-Grupp bħalma huma l-art u l-bini fl-Imrieħel fejn issir il-produzzjoni u l-importazzjoni tax-xorb.
Il-brewhouse l-antika wkoll se tinżamm u se tkun żviluppata biex ikunu apprezzati aktar il-wirt u l-istorja tal-birrerija u l-brands tagħha fl-isfond tal-impatt soċjali u ekonomiku li dawn kellhom f’Malta.
Proprjetajiet oħra, li bħalissa qed jintużaw jew jistgħu jintużaw fil-futur min-negozju tal-ikel u x-xorb, ukoll ser jibqgħu assenjati għal dan in-negozju.
L-azzjonisti ser ikunu qed jibbenefikaw minn dan ir-ristrutturar b’modi differenti.
Ewlenin fosthom hemm is-separazzjoni ta’ negozji differenti.
Dan peress li negozju minnhom hu ta’ natura ta’ fast moving consumer business filwaqt li n-negozju l-ieħor hu aktar fit-tul peress li hu bbażat fuq  propretajiet.
Benefiċċju ieħor hu l-possibbiltà, jekk dejjem ikun mixtieq, li jingħaqdu msieħba u investituri strateġiċi ġodda possibbilment b’għarfien espert fl-iżvilupp ta’ proprjetà, biex jipparteċipaw b’mod sħiħ jew f’parti mill-proprjetà tal-grupp.
L-iskop ta’ dan hu li jinħoloq valur addizzjonali għall-azzjonisti. 
Bħalissa, il-Bord qed iħares lejn numru ta’ għażliet biex jiżgura li jkun hemm finanzjament tajjeb flimkien ma’ livelli approprjati ta’ gearing.
Dan hu importanti speċjalment meta wieħed iqis il-programm ta’ investiment qawwi li qed ikun maħsub għan-negozju tax-xorb u għall-proġett tal-Farsons Business Park. 
Waqt il-Laqgħa Ġenerali Annwali, li ser issir dan ix-xahar, il-kumpanija se tkun qed tagħti tagħrif lill-azzjonisti dwar il-Farsons Business Park u r-ristrutturar li hu propost. 
Presidenza tal-FIFA: Blatter għall-ħames darba.
Il-kriżi tal-korruzzjoni li fniet lill-FIFA naqset li twarrab lill-President Sepp Blatter mill-kariga meta reġa’ ġie elett għall-ħames darba. 
Għaldaqstant l-Iżvizzeru se jkompli fit-tmun tal-għaqda li tmexxi l-football fid-dinja sa wara li jagħlaq 80 sena.
Dan seħħ wara li rebaħ b’maġġoranza ta’ 133 kontra 73 fl-ewwel round tal-votazzjoni fil-Kungress tal-FIFA li sar f’Zurich  ilbieraħ.
Blatter naqas b’seba’ voti li jikseb il-maġġoranza ta’ żewġ terzi u l-avversarju dirett tiegħu, il-Prinċep Ali Bin Al-Hussein, iddeċieda li jirtira qabel ma saret it-tieni round ta’ votazzjoni.
Minkejja li 73 assoċjazzjoni membri taw is-sapport tagħhom lill-uniku avversarju ta’ Blatter, ma saret l-ebda bidla fil-quċċata tal-organizzazzjoni maqbuda f’battalja.
Dan ifisser li Blatter, 79 sena, se jibqa’ fit-tmun hekk kif l-awtoritajiet fl-Istati Uniti fetħu investigazzjoni fuq l-intrigi ta’ qerq, tixħim u ħasil ta’ flus, li fihom huma involuti uffiċjali prominenti tal-FIFA li jmorru lura iktar minn 20 sena.
Ir-riżultat anke jkabbar b’mod sinifikattiv il-prospetti tal-pajjiżi Ewropej biex jibbojkottjaw it-Tazzi tad-Dinja tal-futur kif issuġġerixxa l-President Michel Platini nhar il-Ħamis li għadda.
Fid-diskors ta’ aċċettazzjoni Blatter, li ilu fil-kariga mill-1998 u se jservi erba’ snin oħra, qal: 
“ L-ewwel nett nixtieq nagħti l-kumplimenti u nuri  l-gratitudni tiegħi lejn il-Prinċep Ali.
Huwa kien kompetitur, sfidant u kiseb riżultat tajjeb.
Huwa seta’ faċilment qal ‘Ejjew inkomplu sejrin forsi nirċievi iktar voti’.
“Nirringrazzjakom li aċċettajtuni għal erba’ snin oħra biex inkun fil-kmand ta’ dan il-vapur imsejjaħ FIFA u nerġgħu ntellgħuh l-art u lura fuq il-blat.
U finalment se nġibuh fejn il-football jista’ jintlagħab.
“Nieħu r-responsabbiltà biex inġibu l-FIFA lura u jien konvint li dan jista’ jsir.
Jien bniedem fidil u Alla se jgħinna biex inġibu lill-FIFA fejn għandha tkun.
Inwiegħed li fl-aħħar ta’ dan it-terminu se ngħaddi  l-FIFA lis-suċċessur tiegħi f’pożizzjoni aktar b’saħħitha”.
Ir-rebħa ta’ Blatter se tara iktar protesti mill-UEFA bl-ewwel azzjoni tiġi minn David Gill, li huwa l- viċi chairman tal-FA Ingliża, li mhux se jaċċetta l-post ta’  viċi president Britanniku għax ma jridx iservi taħt Blatter.
Infatti Gill mhux se jattendi għal-laqgħa ta’ wara l-Kungress tal-Kumitat Eżekuttiv meta se tittieħed deċiżjoni fuq l-allokazzjoni tal-postijiet tat-Tazza tad-Dinja lil kull konfederazzjoni.
Fid-diskors tiegħu, il-Prinċep Ali sejjaħ għal riformi, qabel ma ttieħed il-vot li naqas li jirbaħ, lid-delegati li kienu wara Blatter biex huwa jibqa’ fil-kariga.
“F’dawn l-aħħar ġranet smajna ilħna differenti li fissru  l-FIFA bħala għaqda korrotta li tgħix minn fuq il-logħba li d-dinja kollha tħobb.
Smajna mistoqsijiet dwar jekk il-familja tagħna hijiex moralment falluta u smajna ħafna nies individwali jgħidu kif fid-dinja setgħet waslet biex tkun daqstant ħażina.
“M’hemmx tweġibiet faċli u l-ebda tort ma jista’ jintefa’ li jista’ jaħsel il-marki fuqna kollha.
U m’hemm xejn fil-ħajja li jista’ jeżisti mingħajr tama.
U anke l-iktar iljieli mudlama ma jinkisrux b’dawl ġdid”, tenna l-Prinċep.
Fis-diskors tiegħu lejliet il-votazzjoni Blatter sostna żewġ affarijiet li llum setgħu kienu differenti jekk żewġ pajjiżi oħra ħarġu mill-envelopp.
Blatter kien qed jirreferi għall-Ingilterra għall-2018 u l-Istati Uniti għall-2022 – botta lill-media Britannika li skont hu mexxew l-aġenda kontrih ...
u l-investigazzjonijiet  tal-FBI wasslu għal seba’ arresti u 14-il uffiċjal akkużat b’korruzzjoni u affarijiet oħra mill-Avukat Ġenerali tal-Istati Uniti.
Waqt li Blatter kien qed jagħmel id-diskors tiegħu qabel il-votazzjoni, daħlu fis-sala żewġ nisa jipprotestaw u jxejru karti ħomor lejn ir-rappreżentanti tal-FIFA u jgħajtu “Iżrael barra!” qabel ma ġew eskortati mill-uffiċjali tas- sigurtà.
Id-drama żdiedet waqt il-ħin tal-ikel meta d-delegati mill-209 pajjiżi membri tal-FIFA ġew mgħarrfa li ma setgħux jibqgħu fis-sala tal-Kungress minħabba theddida ta’ bomba.
Aktar kmieni l-Prim Ministru Ingliż, David Cameron, ħeġġeġ lil Blatter biex jirriżenja meta qal li jkun aħjar li dan isir kemm jista’ jkun malajr.
Il-kap tad-delegazzjoni Brażiljana, Marco Polo Del Nero, ħalla Zurich nhar il-Ħamis flimkien mal-membri tad-delegazzjoni personali tiegħu fost xnigħat li kien inkwetat bl-arrest tal-president ta’ qablu, José Maria Marin.
Del Nero, 74 sena, ma kienx wieħed minn  dawk arrestati mill-Istati Uniti.
Huwa membru fil-Kumitat Eżekuttiv ta’ 24 persuna tal-FIFA.
Fotografu jaqta’ xewqa ta' 25 sena...
Fl-aħħar se jiltaqa' mat-“tifla tar-ritratt.”
25 sena ilu, waqt iż-żjara f'Malta tal-Papa Ġwanni Pawlu II, fl-inħawi tal-Pjazza ta' San Pawl, ir-Rabat, fotografu ġibed ritratt (fuq) u nduna b'dak li kien juri wara li żviluppah: tifla innoċenti msaħħra bil-miġja tal-Papa.
Minn dakinhar nibtet xewqa f'dan il-fotografu li jsir jaf min hi dik it-tifla.
Għadda ż-żmien u x-xewqa baqgħet dejjem hemm.
Kien fl-aħħar jiem li finalment tentattiv mill-fotografu wassal biex inqatgħet ix-xewqa tiegħu.
Dan hekk kif daħallu messaġġ li kien jgħidlu 'dik jien'.
Fi kliemu stess meta kkuntattjat minn inewsmalta.com, qalilna li, "Kuntent li fl-aħħar qtajt xewqti.
Issa se niltaqa' ma' din il-persuna biex ngħaddilha  r-ritratt.”
Il-fotografu Ray Debattista meta kkuntattjat qalilna li, "Din l-istorja ġrat f'ħakka t'għajn.
Rajt lit-tifla, ġbidt ir-ritratt, għadda l-Papa Ġwanni Pawlu II minn quddiemna u kulħadd telaq għal triqtu.
Ftit ġranet wara ħadt il-film biex niżviluppah, għax dak iż-żmien ma kinux jeżistu digital cameras u mobiles bil-camera.
Malli ġbart ir-ritratti, dan partikolari qabad eżatt dak li xtaqt meta għafast ix-shutter tal-camera.
Tifla innoċenti.
Imsaħħra b'dak li kien qed iseħħ madwarha.
Dak il-ħin għedt li xi darba nsir naf min hi din it-tifla u ngħaddilha r-ritratt.”
“Minn żmien għall-ieħor ir-ritratt ġie f'idi.
Il-mara tiegħi, li kienet miegħi meta ħadt ir-ritratt, kienet taf bix-xewqa tiegħi.
Xi sitt snin ilu kont ħadt sehem f'wirja tal-fotografija organizzata għall-ħaddiema tal-kumpanija fejn naħdem.
Ma kellix dubju li dan ir-ritratt kien se jkun wieħed minn dawk esebiti minni.
Dak iż-żmien reġa' għaddieli minn moħħi l-ħsieb li nibgħat ir-ritratt lill-gazzetti lokali u nagħmel appell biex tinstab it-tifla.
Imma dakinhar m'għamilt xejn u r-ritratt reġa' sab ruħu ma' ritratti oħra li kienu għal qalbi.”
"Ftit jiem ilu, filgħodu, kont qed insegwi programm fuq TVM qabel ma ħriġt għax-xogħol u rajt silta minn filmat tal-miġja tal-Papa 25 sena ilu.
Dak il-ħin għidt.
'Issa  l-waqt.' Filgħaxija, kif wasalt mix-xogħol, ġbidt ritratt tar-ritratt oriġinali bil-mobile, ktibt l-appell, urejtu lil marti Lucienne, u bit-tbissima tagħha qaltli, 'Wasal il-mument, Ray.'
Malli bgħatt il-post fuq Facebook ħriġt, għax kelli qadja.”
“L-istorja u r-ritratt ħolqu interess kbir, u fi ftit sigħat it-tifla 'misterjuża' nstabet.
Ikkomunikajt ma' Ms Muscat fuq Facebook u issa għandna niltaqgħu biex insiru nafu lil xulxin u ngħaddilha r-ritratt.
Qatt f'mitt sena ma bsart li din l-istorja kienet se toħloq daqshekk interess.
Issa kuntent li sa fl-aħħar qtajt xewqti,” temm jgħid Ray.
Il-ħolqien ta' skola nhar ta' Sibt...
l-ewwel suċċessi fost tfal bi problema ta' mġiba.
F'mawra fl-iskola sekondarja San Ġorġ Preca fi Blata Bajda, laqtitni siġra magħmula mit-tfal u li tpoġġiet fil-blokk tal-amministrazzjoni.
Mhix siġra ta' veru.
Hi siġra magħmula minn ħafna jdejn, imma fuq kull id hemm imniżżel l-affarijiet pożittivi li għamel l-istudent partikolari li poġġa dik l-id.
Ftit ħin wara kont fl-Uffiċċju tal-Kap tal-Iskola, Emile Vassallo, li miegħu tkellimt dwar il-fenomenu ta' studenti bi mġiba diffiċli - fenomenu li llum żdied fl-iskejjel tagħna.
Din l-iskola trattat dan il-fenomenu b'mod proattiv ħafna li diġà ħalla s-suċċessi tiegħu għalkemm għadu fil-bidu.
Introduċew skola nhar ta' Sibt għal min ikun qabeż ċertu ammont ta' punti - liema punti jingħataw għal nuqqasijiet li jsiru.
Fl-iskola nhar ta' Sibt s’issa f’ħames sessjonijiet li saru kien hemm madwar tmien studenti kull darba.
F'kull sessjoni, l-istudenti ma jingħatawx tagħlim akkademiku imma jiġu megħjuna biex jagħrfu u jegħlbu l-problemi tagħhom u n-nuqqasijiet fl-imġiba.
Is-suċċess tas-sessjonijiet jidher mill-fatt li minn dawn il-każijiet, kien hemm biss każ wieħed fejn ġew ripetuti l-problemi ta' mġiba.
Il-Kap tal-Iskola, Emile Vassallo, qalilna li, "Dak li għamilna kien li daħħalna sistema ta' punti fuq dixxiplina.
L-esklużjonijiet huma rari; nemmnu fl-inklużjoni.
Ħloqna skola s-Sibt u dakinhar tkun qisha sessjoni ta' 'Personal Social Development' għal dawn l-istudenti."
Din hija ħolqa waħda minn sensiela ta’ servizzi mmirati biex l-istudenti jingħataw għajnuna għall-iżvilupp sħiħ tagħhom.
Id-Dipartiment tal-Guidance u l-programmi tal-Learning Support Zone jgħinu ħafna lill-istudenti bi ħtiġijiet diversi, ngħidu aħna lil dawk li jkunu xi ftit mistħija biex irabbu aktar fiduċja fihom infushom.
Ma jonqosx li fost l-istudenti ta' din l-iskola, li fiha qed titħaddem il-koedukazzjoni fl-ewwel sena u fi kliem il-Kap tal-Iskola din it-tranżizzjoni mxiet tajjeb ħafna, ikun hemm rispons pożittiv għal ċerti inizjattivi.
Fost dawn kien hemm dik tal-olimpjadi tar-robotika fejn l-istudenti ħadmu fil-ħin tal-mistrieħ fuq proġetti għal dawn l-olimpjadi u rnexxielhom jiġu fit-tieni post.
Tajjeb insemmu li l-iskola tipparteċipa fi proġetti differenti kemm lokali kif ukoll internazzjonali.
L-iskola qiegħda tikkoordina proġett tal-Erasmus+ ma’ skejjel minn Spanja, l-Italja u l-Polonja.
Jieħdu sehem ukoll f’eTwinning.
Il-parti akkademika tittieħed bis-serjetà wkoll u s-sistema tal-banding fil-Form 1 qed tiżgura li l-istudenti jingħataw l-opportunità li jitgħallmu skont il-ħiliet tagħhom f’sistema li tippermetti t-tagħlim differenzjat imma f’ċerti limiti.
Mill-ftit ħin li għamilt fl-iskola nħoss li din hi skola differenti.
Skola b’qalb kbira li tirrispetta lil kull student.
Fejn mill-iżgħar persuna sal-akbar waħda, ilkoll jaħdmu għal għan wieħed - il-ġid tal-istudenti kollha.
Morna lura biex nitkellmu dwar is-siġra bl-idejn fid-daħla tal-iskola u skoprejt aktar dwar l-inizjattiva li għadha kif nediet l-iskola bil-għan li tkompli trawwem atmosfera pożittiva fost il-komunità skolastika.
Anki jekk tara l-aħbarijiet ta’ kuljum, tara li sfortunatament dak li huwa negattiv ħafna drabi jingħata ferm aktar spazju għax forsi huwa aktar sensazzjonali.
Dan jiġri anki fil-ħajja tagħna, li nħarsu ħafna lejn id-deni u nonqsu milli nagħrfu l-ħafna ġid li l-ħin kollu jkun qed idawwarna.
"Għaldaqstant," qalilna l-Kap tal-iskola, "ħsibna f’sistema fejn noħolqu kuxjenza akbar dwar dak kollu li huwa tajjeb li jiġri madwarna fl-iskola.
Din evolviet f’attività ta’ ġimgħa msejħa Pay it Forward Week.
Pay it Forward huwa proprju l-oppost ta’ Pay Back.
Il-kunċett huwa li meta xi ħadd jagħmel ġest sabiħ miegħek, inti tagħmel ġest sabiħ ma’ xi ħaddieħor u b’hekk tibda kullana ta’ ġesti li tibqa’ ssostni lilha nfisha u li tiġġenera atmosfera pożittiva."
L-għalliema tal-PSCD (Personal Social and Career Development) għenu ħafna billi bi tħejjija għall-Pay it Forward Week introduċew il-kunċett mal-istudenti kollha u anki wrewhom filmat żgħir ta’ eżempji.
Iddiskutew modi differenti kif jistgħu jgħinu lil xulxin u rrealizzaw li diġà jsibu u jagħtu ħafna għajnuna, imma li kieku jagħmlu sforz akbar setgħu jagħmlu lil ħaddieħor u lilhom innifishom aktar kuntenti.
Waqt dawn il-lezzjonijiet l-istudenti ħejjew ukoll forom tal-pali tal-idejn bil-kartun.
Dawn biex iservu ta’ simbolu għall-azzjonijiet tajbin li jitwettqu.
Kull min jagħmel azzjoni tajba, jikteb fil-qosor x’għamel fuq wieħed mis-swaba' u jgħaddi l-pala tal-id lil dik il-persuna li jkun għen.
Din imbagħad tagħmel l-istess u l-id tkompli ddur sakemm min jimla l-aħħar suba' jgħaddi l-pala lil xi ħadd mill-għalliema inkarigati u jingħata oħra ġdida.
Il-pala l-mimlija titwaħħal mas-“Siġra tal-Ġid” fid-daħla ewlenija tal-iskola – xhieda tat-tajjeb kollu li jsir.
It-tnedija uffiċjali tal-Pay it Forward Week saret nhar it-Tnejn 27 t’April fil-preżenza tas-Segretarju Parlamentari Chris Agius u tal-Prinċipal tal-Kulleġġ, James Camilleri.
Din saret waqt assembly speċjali fejn studenti kitbu skript u ħejjew reċta qasira ħafna li rrappreżentat sensiela ta’ atti tajbin fi sfond ta’ komunità skolastika.
Wara, studenti qraw messaġġi li kitbu huma stess dwar l-importanza ta’ ambjent pożittiv u ħeġġew li t-tajjeb jittieħed!
Wara għadd ta’ bżieżaq bil-pali tal-id tal-Pay it Forward ġew mitluqa fl-ajru – att simboliku li jirrappreżenta l-pass li jmiss – dak li l-pożittiv jinfirex fil-komunità.
Fil-fatt, wieħed mis-slogans popolari li l-iskola ttenni huwa dak li kien jgħid Gandhi – “Kun int il-bidla li trid tara fid-dinja”.
Iż-Żgħażagħ tal-Azzjoni Kattolika (ŻAK) huma kontra li tinżel l-età tal-kunsens sesswali minn 18 għal 16-il sena minħabba li fil-fehma tagħhom jekk tiġi emendata l-liġi se tkun xi ħaġa li tagħti aktar promozzjoni li s-sess huwa xi ħaga faċli.
Dan intqal waqt laqgħa konġunta bejn il-Kumitati dwar l-Affarijiet Soċjali, dwar il-Familja u dwar is-Saħħa tal-Parlament fuq l-età tal-kunsens sesswali.
Iż-ŻAK qalu li din se toħloq aktar problemi soċjali, għaliex skonthom in-nisa se jkunu qed isofru ħafna kif ukoll ħa jonqos l-aspett tad-dinjità fis-soċjetà tagħna.
“Aħna nemmnu li nies ta’ 16-il sena mhumiex responsabbli biżżejjed biex ikollhom x’jaqsmu ma’ xulxin sesswalment.
Sfortunatament, minn din il-biċċa tax-xogħol l-aktar li ħa jbatu n-nisa, jinqabdu tqal u jsibu diffikultà biex irabbu lil uliedhom.”
Huma saħqu li anke jekk l-età tinżel, hemm bżonn li f’dawn it-tip ta’ affarijiet il-kunsens dejjem jiġi diskuss mal-ġenituri u kkritikaw il-fatt kif għad m’hawnx għarfien biżżejjed fl-iskejjel dwar is-saħħa sesswali.
Fl-istess laqgħa tkellem il-psikologu Bernard Caruana fejn fakkar kif Malta huwa l-uniku pajjiż fl-Unjoni Ewropea li għad għandu l-età tal-kunsens sesswali ’l fuq minn 18-il sena.
Minkejja li huwa jemmen li l-età għandha tinżel għal 16, saħaq li xorta għandhom jiġu introdotti l-mekkaniżmi neċċessarji biex ma jkunx hawn abbużi.
Id-dibattitu dwar jekk għandhiex tinżel l-età tal-kunsens sesswali ilu għaddej fi stadju ta’ kumitat għal dawn l-aħħar xhur fejn diversi persuni kif ukoll għaqdiet esprimew il-fehma tagħhom fuq dan is-suġġett.
Lura f’Jannar li għadda, l-għaqda tal-istudenti soċjali demokratiċi Pulse fi stqarrija kienet qalet li l-età tal-kunsens sesswali għandha tonqos minn 18 għal 16 għal diversi raġunijiet fosthom li żgħażagħ ta’ din l-età jistgħu jiftħu kont bankarju u saħansitra jiżżewġu, filwaqt li fil-Qorti jġorru responsabbiltà sħiħa.
“Bħala pajjiż ninsabu fid-direzzjoni t-tajba” - Ir-reazzjoni tal-Ministru Cardona għar-rapport ta’ S&P.
Il-Ministru għall-Ekonomija, Chris Cardona qal li l-Gvern b’sodisfazzjoni nnota t-titjib fil-klassifikazzjoni li l-aġenzija internazzjonali tal-kreditu, Standard and Poor’s tat lil Malta.
Cardona qal li dan huwa pass importanti ’il quddiem għal pajjiżna għax l-aġenzija tal-kreditu rrevediet il-pożizzjoni ta’ Malta minn waħda stabbli għal waħda pożittiva, BBB+.
Huwa qal li dan juri tkabbir ekonomiku aħjar minn ta’ pajjiżi oħra fiż-Żona Ewro u wkoll stennija ta’ influss qawwi ta’ investiment fl-eknomija Maltija.
Il-ħidma ekonomika tal-gvern, Cardona qal li qed tiffoka fuq żewġ binarji, it-tisħiħ tal-oqsma li diġà huma fostna u li l-pajjiż iħares lil hinn minn dak li s’issa konna kapaċi noffru.
Dwar l-ewwel binarju l-Ministru qal li hemm bżonn li nkomplu nsaħħu s-servizzi finanzjarji, industrijali u dawk bħall-gaming.
Cardona qal li fuq l-investiment li ġie approvat matul is-sena l-oħra Malta se tkun qed tistenna li fuq medda ta’ tliet snin jinħolqu aktar minn 2500 impjieg ġdid.
Is-servizzi finanzjarji huma żieda rekord ta’ kważi tnax fil-mija. 
Fuq it-tieni binarju l-Ministru tal-ekonomija qal li b’mod konkret matul Marzu li għadda kien iffirmat ftehim ma’ Barts u l-iskola tal-mediċina minn Londra biex tinfetaħ fergħa f’Għawdex.
Qed issir ukoll evalwazzjoni sabiex pajjiżna jsir Intellectual Property Hub.
Flimkien ma’ dan qed nagħtu prijorità wkoll lis-settur tal-loġistika.
Ix-xewqa tal-Gvern hija li pajjiżna jkun hub loġistiku f’nofs il-baħar Mediterran.
 Fost oħrajn isemmew in-negozjanti tal-Maritime Hub, White Rocks u l-Life Sciences Hub.
Cardona kompla jgħid li l-produzzjoni industrijali f’Mejju kienet 8.9% ogħla mill-ammont osservat sena ilu u l-ogħla tkabbir f’dawn l-aħħar snin.
Din iż-żieda ġabet ukoll żieda fl-impjiegi.
Huwa mifhum li kif ġa għamel il-Gvern ser ikompli l-ħidma tiegħu favur l-industrija tal-manifattura.
Il-Ministru fakkar li Malta għal dawn l-aħħar 13-il xahar irreġistrat l-ogħla livell ta’ ottimiżmu fost il-pajjiżi taż-Żona Ewro.
Ingħad ukoll li dan huwa t-tielet xahar konsekuttiv fejn hemm l-ogħla bejgħ.
Cardona ssokta jgħid li r-realtà tal-andament ekonomiku toħroġ biċ-ċar għaliex għall-ewwel darba fl-istorja d-depożiti fil-bank laħqu ċ-ċifra rekord ta’ €9.5  biljun, meta fi żmien amministrazzjoni oħra kien ilaħħaq is-€7.7 biljun.
Huwa temm jgħid li Standard and Poor’s innutat ukoll it-tnaqqis fir-rati tal-kontijiet tad-dawl u l-ilma u wkoll it-tnaqqis fir-rata tal-qgħad għall-inqas darba fl-istorja.
Roqgħa diżil fil-Bajja ta’ Birżebbuġa.
Ftit tal-ħin ilu ġie rapportat li roqgħa diżil daħlet fil-Bajja s-Sabiħa, Birżebbuġa.
Jidher li r-roqgħa oriġinat fl-inħawi tat-Torri ta’ San Luċjan, waqt li vapur bl-isem “Santa Marija” kien qed jieħu d-diżil minn dak magħruf bħala “id-Dolphin”.
Ir-roqgħa mbagħad inġarret mal-kurrent lejn il-bajja.
Fuq il-post hemm membri tad-Dipartiment tal-Protezzjoni Ċivili kif ukoll ħaddiema ta’ Transport Malta, li qed imexxu l-operazzjoni ta’ tindif.
Aktarx li l-operazzjoni jkollha titwaqqaf għal-lejl u tkompli għada filgħodu fid-dawl tax-xemx.
F’nofs Ġunju li għadda l-Bajja s-Sabiħa kienet inżammet magħluqa għall-għawm għal xi jiem minħabba roqgħa żejt (ritratt).
Tifla ta’ erba’ snin li ħmistax ilu kienet ġiet abbużata sesswalment f’Ghandor l-Indja, mietet b’attakk tal-qalb wara jiem sħaħ tipprova tiġġieled mal-mewt.
 Jidher li ċ-ċkejkna mietet nhar it-Tlieta filgħaxija wara li t-tobba ma rnexxielhomx iħaddmu iktar qalbha.
It-tifla kienet ilha f’koma sa mill-20 ta’ April wara li ġiet iċċertifikata li ġarrbet danni serji f’moħħha.
 Li kieku ma kienx għall-magni, it-tifla ilha mejta minn dakinhar li ddaħlet l-isptar.
Sa issa l-pulizija Indjana arrestat żewġ persuni, fosthom ġuvni ta’ 28 sena li hu l-ħabib taz-ziju taċ-ċkejkna.
Sadanittant, bħalissa fl-Indja hemm ukoll tifla oħra ta’ ħames snin li qiegħda fi sptar tiġġieled bejn ħajja u mewt.
 Dan wara li t-tifla, imlaqqma ‘Gudiya’ li tfisser pupa, kienet inħatfet u abbużata sesswalment minn grupp ta’ rġiel fis-17 ta’ April li għadda fil-belt kapitali tal-Indja.
Mis-16 ta’ Diċembru, dakinhar li grupp ta’ rġiel abbużaw sesswalment minn tfajla ta’ 23 sena fuq karozza tal-linja li kienet sejra lejn New Delhi, u mbagħad mietet ftit wara fl-isptar, il-mezzi tax-xandir Indjani bdew jagħtu iktar importanza u jirrappurtaw iktar dawn il-każi ta’ abbużi fuq in-nisa.
Il-Korporazzjoni EneMalta ħabbret reviżjoni fil-prezz tal-fuel. 
Il-petrol bla ċomb raħas bi tliet ċenteżmi u se jibda jiswa €1.48 kull litru.
Id-diesel u l-kerosene se jibqgħu bl-istess prezz, dak ta’ €1.40 kull litru.
Intant, il-gas-oil għola b’ċenteżmu tal-ewro u se jkun jiswa €1.11 kull litru.
Din ir-reviżjoni fil-prezzijiet tal-fuel se tidħol fis-seħħ mill-illum.
Funeral Dun Eric.
Il-Komunità taż-Żejtun ilbieraħ filgħodu tat l-aħħar tislima lill-Arċipriet li għal dawn l-aħħar għaxar snin serva u ħadem bla heda għall-ġid tal-Parroċċa, il-Lokal u l-Komunità.
Folol kbar attendew sabiex iroddu lura l-grazzi u apprezzament lil Dun Eric Overend.
Servizz: Funeral Dun Eric.
Espressjoni ta’ niket fuq wiċċ dawk preżenti kienet tixhed kemm l-Arċipriet Dun Eric Overend kien maħbub fost in-nies tal-lokal.
Nies minn kull qasam tal-ħajja u ta’ kull età attendew għall-korteo li telaq mill-Oratorju tas-Sagrament u fuq ir-rotta tal-Purċissjoni ta’ Kristu Rxoxt, wasal lejn il-Knisja Arċipretali ta’ Santa Katerina.
Jakkumpanjaw il-korteo, kien hemm preżenti membri mill-għaqdiet reliġjużi, soċjali u sportivi tal-lokal u persuni oħra li ħadmu mill-qrib mal-Arċipriet f’xi fażi minn ħajjithom.
Permezz tal-funeral ingħatat l-aħħar tislima wkoll lil omm Dun Eric li mietet nhar il-Ġimgħa.
Il-Quddiesa tmexxiet mill-Isqof Awżiljarju Mons.
Charles Scicluna waqt li l-Barka tal-aħħar ingħatat mill-Arċisqof Pawlu Cremona.
Waqt l-Omelija li saret minn Patri Sandro Overend, il-kuġin ta’ Dun Eric, issemma kif il-Parroċċa taż-Żejtun għaddejja minn prova qawwija ta’ fidi hekk kif f’temp ta’ ħames xhur tilfet żewġ qassisin fil-fjur ta’ ħajjithom.
Iddeskriva lil Dun Eric bħala l-Arċipriet ħabrieki u qrib tan-nies, li qatt ma ddejjaq iħammeġ idu u jmidd għonqu għax-xogħol.
Patri Sandro semma l-aħħar episodju mill-kuntatt li kellu ma’ Dun Eric u qal li nhar il-Ġimgħa li għadda eżatt wara l-mewt ta’ ommu, kien stiednu biex jieqaf għal ftit u wara li jgħaddi l-funeral ta’ ommu, imur iqatta’ ftit jiem mal-komunità tal-patrijiet li jifforma parti minnha Patri Sandro stess.
B’ ton ta’ niket, Patri Sandro Overend qal li qatt ma seta’ jimmaġina li kien se jkun qiegħed jikkonċelebra din il-quddiesa għal Dun Eric ftit inqas minn ġimgħa wara dan l-episodju.
Waqt li rringrazzja lil Alla għall-ħidma li wettaq mal-poplu taż-Żejtun permezz ta’ Dun Eric, sejjaħ lill-komunità biex tagħmel kuraġġ u ma taqta’ qatt mill-fidi.
Il-General Workers Union qalet li se tibda ssemmi lil dawk il-kumpaniji u employers li minkejja t-twissijiet li sarulhom qed ikomplu jħaddmu lill-ħaddiema bix-xogħol prekarju.
Il-Union qalet li tnejn minn dawn il-kumpaniji, li jaħdmu fis-settur tas-sigurtà huma Kavalieri Security u Signal 8 Security.
Il-Union tat lista ta’ dettalji ta’ kif skont hi dawn il-kumpaniji qed jisfruttaw il-ħaddiema tagħhom. 
Il-Union qalet li qed tinvestiga dawn il-każi li waslulha sabiex jekk jiġu kkonfermati, tieħu l-passi meħtieġa inkluż li tgħaddihom lid-Direttur tal-Impjiegi u Relazzjonijiet Industrijali biex ikunu investigati minnu wkoll.
Inċident.
Mara ta’ 30 sena miż-Żejtun tinsab fil-periklu tal-mewt wara li lbieraħ kienet involuta f’inċident tat-traffiku.
Mill-istħarriġ li għamlet il-Pulizija jirriżulta li l-mara tilfet il-kontroll tal-mutur tagħha tat-tip Honda waqt li kienet qed issuq fi Triq Strejnu, limiti taż-Żejtun.
Puttinu Għawdex.
Waqt attività bl-isem ta’ Festa Familja mtella’ fil-Kumpless Sportiv t’ Għawdex il-Ħadd li għadda, inġabru €1,330 b’risq Puttinu Cares. 
Il-Kumitat ta’ Puttinu Cares f’Għawdex tella’ programm li kien jinkludi żfin, kant u anke kompetizzjoni sportiva, bis-sehem ta’ diversi personalitajiet Maltin magħrufa.
Nhar il-Ħadd 5 ta' Mejju, se tittella' mixja u ġirja bir-roti organizzata mill-impjegati tal-Isptar Ġenerali ta' Għawdex.
Se ssir ukoll car-wash fil-parkeġġ ewlieni tal-isptar.
Turkija.
Fis-sigħat bikrin ta’ lbieraħ filgħodu, il-pulizija Torka ġiet imsejħa biex tikkontrolla numru kbir ta’ dimostranti biex ma jidħlux fil-pjazza Taksim. 
L-għan tal-protesti kien biex imorru kontra projbizzjoni mill-gvern Tork biex ma jsirux ċelebrazzjonijiet ta’ May Day fl-istess pjazza minħabba raġuni ta’ sigurtà. 
Il-pjazza Taksim tinsab għaddejja minn rinnovazzjoni u għalhekk mhux qed jitħallew nies jidħlu.
Trasport lejn din il-pjazza ġie kkanċellat ukoll.
Il-gvern Tork aċċetta biss li grupp żgħir iħalli girlanda bħala tifkira għal 34 persuna li kienu mietu fl-ewwel ġurnata ta’ Mejju tal-1977 fi ġlied li kien inqala’ bejn dimostranti u pulizija, liema ġlied kien wassal għall-projbizzjoni miċ-ċelebrazzjonijiet fl-istess pjazza għal 33 sena sħaħ.
Venezwela.
Seba’ membri tal-oppożizzjoni sfaw feruti wara li politiċi mill-Venezwela spiċċaw fl-idejn biex iwasslu dak li riedu jgħidu fil-Parlament.
Dan ġara wara li membri tal-oppożizzjoni ma tħallewx jitkellmu qabel ma jaċċettaw ir-rebħa elettorali tal-President Nicolas Maduro.
Diversi siġġijiet u laptops intużaw waqt il-ġlied.
Maduro qal li l-oppożizzjoni kienet qed tippjana kolp ta’ stat.
Min-naħa l-oħra, l-oppożizzjoni qalet li n-nies tal-gvern marru fejn kienu huma u bla ma lissnu kelma, ipprovokawhom billi tawhom fuq darhom.
Il-Kap tal-Oppożizzjoni sejjaħ biex jerġa’ jsir l-għadd tal-voti.
Vox-Pop Dun Eric.
U wara l-funeral ta’ Dun Eric kulħadd l-istess kelma dwaru; Arċipriet li kien umli u jpoġġi lill-oħrajn qablu.
Bniedem ħabrieki li ħadem mhux biss għall-ġid tal-Parroċċa imma tal-lokal u l-komunità kollha.
Nisimgħu xi kummenti li ħa Newsbook wara il-funeral:
Alternattiva Demokratika sostniet li l-Unjoni Ewropea għandha tissospendi n-negozjati mat-Turkija.
Dan sostnieh il-kelliem ta’ Alternattiva Demokratika dwar l-Unjoni Ewropea, il-Professur Arnold Cassola meta żied jgħid li fl-Unjoni Ewropea m’hemmx post għal Gvernijiet ripressivi.
Alternattiva Demokratika qed titlob lill-Gvern Malti sabiex jipproponi li l-Unjoni Ewropea tissospendi n-negozjati dwar is-sħubija tat-Turkija.
Dan sakemm id-dritt li n-nies tinġabar u tagħmel dimostrazzjoni b’mod paċifiku jkun stabbilit u garantit mill-awtoritajiet Torok.
Internazzjonali: Andorra.
Andorra mistennija tintroduċi taxxa fuq id-dħul għall-ewwel darba u dan hekk kif qed taffaċċja pressjoni mill-pajjiżi ġirien.
Hu mifhum li bħalissa m’hemm l-ebda taxxa tad-dħul li qed tiġi applikata f’Andorra.
Il-Kap tal-Gvern f’Andorra, Antoni Marti, saħaq mal-President Franċiż Francois Hollande li se jintroduċi l-liġi qabel l-aħħar ta’ dan ix-xahar.
Dan hekk kif kellhom laqgħa bejniethom f’Andorra, li tinsab fil-muntanji tal-Pyrenees bejn Franza u Spanja.
Il-Ministri tal-Finanzi fi ħdan l-Unjoni Ewropea ftehmu li jibdew taħditiet m’Andorra  flimkien mal-Iżvizzera, Liechtenstein, Monaco u San Marino dwar skambju ta’ informazzjoni fuq il-kontijiet bankarji.
Riċentament, il-Kummissjoni Ewropea qalet lill-Parlament Ewropew li trid skambju mal-pajjiżi kollha Ewropej, bħala parti mill-ġlieda kontra l-evażjoni tat-taxxa.
Alexandra Kinova, tfajla ta’ 23 sena mir-Repubblika Ċeka, daħlet fl-istorja hekk kif saret l-ewwel mara minn dan il-pajjiż li welldet, quintuplets jew aħjar ħames trabi b’suċċess.
Dawn huma 4 subien u tifla.
Kinova, jew kif inhi magħrufa issa s-‘supermum’ welldet b’ċesarja fi klinika fi Praga taħt il-ħarsien tal-ispeċjalisti u t-tobba. 
Fil-kummenti tiegħu l-missier Antonin Kroscen, li għandu 26 sena, sostna li jinsab verament ferħan speċjalment għaliex it-trabi jinsabu f’kundizzjoni ta’ saħħa tajba.
Mill-aħħar ċensimenti, li ilhom isiru mill-1949, ma jirriżultax li kien hemm każi ta’ quintuplets.
It-tabiba Alena Mechurova stqarret li każ bħal dan jirriżulta darba kull 480 sena. 
Lokali: Fuel.
Minn għada t-Tnejn, il-petrol bla ċomb se jorħos b’ewro ċenteżmu filwaqt li d-diesel u l-kerosene se jorħsu b’żewġ ewro ċenteżmi.
Il-Korporazzjoni EneMalta ħabbret li l-prezz tal-petrol bla ċomb se jkun ta’ €1.47 kull litru filwaqt li l-prezz tad-diesel u l-kerosene se jkun ta’ €1.38 kull litru.
Il-Gasoil se jorħos ukoll b’ disa’ ewro ċenteżmi u se jiġi jiswa €1.02 kull litru.
Il-Korporazzjoni EneMalta sostniet li l-prezzijiet il-ġodda jirriflettu l-prezzijiet tal-aħħar konsenji ta’ fuel impurtat.
Il-prezzijiet fil-konsenji ta’ Marzu kienu medja ta’ 5.7% ogħla mill-prezzijiet tal-aħħar konsenji impurtati.
Lokali: Galdes Bdiewa Ħalib.
Minkejja l-kuntratti li ffirmaw ir-raħħala, ma ttieħdu l-ebda miżuri biex jiġu allokati l-flus neċessarji, liema spiża ta’ €2.5 miljun mhijiex imniżżla fil-baġit ta’ din is-sena.
Dan sostnieh is-Segretarju Parlamentari għall-biedja u s-sajd Roderick Galdes waqt il-laqgħa ġenerali annwali tal-bdiewa produtturi tal-ħalib meta żied jgħid li se jkun qed jieħu l-passi meħtieġa biex il-pagamenti dovuti jibdew isiru mis-sena l-ġdida fuq terminu ta’ tliet snin.
Roderick Galdes sostna li twaqqaf bord ta’ reviżjoni li se jkun qed jikkonsidra diversi lmenti tar-raħħala dwar il-kalkolu tal-għajnuna dovuta għall-bini tat-tined tal-baqar, kif ukoll biex isiru l-arranġamenti meħtieġa għall-ħlas dovut skont skema skedata.
Intqal ukoll li kwistjoni oħra tirrigwarda r-rilokazzjoni tal-irziezet fl-abitat.
Filwaqt li hemm il-possibilità li dawn l-irziezet jiġu rilokati fiż-żona Tal-Qanpiena, viċin is-Siġġiewi, madanakollu l-permess tal-MEPA għadu ma ħariġx.
L-Iraq.
Tkompli l-vjolenza fl-Iraq hekk kif sitt persuni nqatlu u ħamsa oħra ġew maħtufa.
In-numru ta’ dawk maqtula fl-aħħar xahar tela’ għal madwar 1000 persuna. 
Rapporti sostnew li viċin il-fruntieri mas-Sirja, tliet sewwieqa Sirjani ġew maqtula minn persuni armati.
Intqal ukoll li madwar 60 kilometru 'lbogħod minn Baghdad inqatel uffiċjal tal-eżerċtu u f’Garma ġie maħtuf suldat.
Lokali: Konsultazzjoni – Gvern.
Minn għada t-Tnejn, se tibda l-inizjattiva ta’ konsultazzjoni pubblika bit-tema ‘Gvern Li Jismà’.
F’inqas minn mitt jum minn meta nħatar il-Gvern il-ġdid, il-membri kollha tal-Kabinett se jkunu qed jisimgħu lin-nies bejn it-3 u l-25 ta’ Ġunju fil-Berġa ta’ Kastilja.
Kull Ministru u Segretarju Parlamentari se jpoġġi lilu nnifsu għad-dispożizzjoni ta’ dawk kollha li jixtiequ jaqsmu magħhom il-ħsibijiet, l-ideat u l-proposti tagħhom.
Wara li l-Gvern ikun sema’ bir-reqqa dak li għandhom xi jgħidu l-Maltin u l-Għawdxin, jasal għad-deċiżjonijiet tiegħu.
Intqal li dan il-kunċett ta’ open government mhux biss isaħħaħ it-trasparenza u l- kontabbiltà iżda jixpruna aktar is-sehem wiesa’ u effettiv taċ-ċittadin bħalma diġà sar u qed isir fir-riforma tal-MEPA, fir-riforma tat-trasport pubbliku, fir-riforma tal-ġustizzja u oħrajn. 
Il-Gvern jemmen li kulħadd għandu jħossu parti u jikkontribwixxi fis-suċċess ta’ pajjiżna.
Fil-każ ta’ Għawdex, il-laqgħa ta’ konsultazzjoni pubblika se ssir fil-gżira Għawdxija stess.
Internazzjonali: Maltemp EU.
Diversi djar fil-Ġermanja, fir-Repubblika Ċeka, fl-Awstrija u fl-Iżvizzera kellhom jiġu evakwati hekk kif ix-xmajjar laħqu livell għoli li wassal għall-periklu.
Il-kapitali tar-Repubblika Ċeka, Praga tinsab f’paniku hekk kif l-awtoritajiet qed jibżgħu li d-diżastru bl-ilmijiet li ħakem lill-pajjiż f’Awwissu ta’ ħdax-il sena ilu, jirrepeti ruħu.
Kemm il-Ġermanja kif ukoll l-Awstrija qed iħaddmu s-servizzi tal-armati biex jgħinu fis-servizzi t’emerġenza fil-pajjiż.
S’issa, hu mifhum li raġel inqatel fl-Awstrija u mara saħansitra tilfet ħajjitha fir-Repubblika Ċeka.
Fir-Repubblika Ċeka, żewġ persuni oħra huma rrappurtati nieqsa.
Il-Prim Ministru tar-Repubblika Ċeka anke biex ilaqqa’ l-Kabinett tal-Ministri f’sessjoni speċjali biex jikkordina r-rispons t’emerġenza.
Lokali: PN Saħħa.
Il-Partit Nazzjonalista sostna li l-Ministru tas-Saħħa għandu bżonn jifhem li quddiemu għandu sfida li hemm bżonn jiġu indirizzati b’dover lejn iċ-ċittadin.
Il-Partit Nazzjonalista rrefera għall-allegazzjonijiet tal-Ministru tas-Saħħa Godfrey Farrugia fejn ipprova jfiehem lill–poplu li hu qed jesperjenza problemi kbar biex ikompli jassigura sistema tas-saħħa b’xejn u b’mod komprensiv li taqdi b’mod adegwat lill-poplu Malti u Għawdxi.
 Il-Partit Nazzjonalista sostna li l-piż enormi  fuq is-sistema tas-saħħa se jibqa’ hemm u jiżdied minħabba l-avvanzi fil-mediċina u l-interventi mediċi u anke għax il-bniedem qed ikompli jgħix iżjed minkejja l-mard kroniku, bid-domanda għas-sodod se tibqa’ tiżdied u l-ispiża allura tkompli dejjem tiżdied.
Intqal ukoll li matul il-leġislaturi ta’ Gvernijiet Nazzjonalista, is-saħħa dejjem baqgħet b’xejn u dan filwaqt li żdiedu l-interventi mediċi u l-mediċini.
Għalhekk minkejja li l-Ministru Farrugia qed jgħid li sab il-problemi b’tort ewlieni tal-amministrazzjoni preċedenti, dawn il-problemi huma sfidi kontinwi li għalihom hemm bżonn strateġiji biex jiġu indirizzati.
Il-PN iddiżapprova bis-sħiħ il-kummenti tal-Ministru meta qal li l-isptar ta’ rijabilitazzjoni ta’ Karin Grech “lacks best practice”.
Dan hekk kif il-Ministru Farrugia ma qalx x’wassal għal dan il-kumment biex ħaddiema u professjonisti ngħataw vot ta’ sfiduċja mill-Ministru stess.
Lokali: Radju RTK.
Radju RTK huwa l-ħames l-aktar stazzjon tar-radju segwit fil-gżejjer Maltin.
Skont l-istħarriġ maħruġ mill-Awtorità tax-Xandir jirriżulta li fil-perjodu Jannar sa Marzu 2013, radju RTK avvanza pożizzjoni mill-perjodu Ottubru-Diċembru 2012, biex issa jinsab jokkupa l-ħames pożizzjoni tal-aktar radju segwit b’7.74% tas-semmiegħa.
Lokali: Animal Welfare.
L-annimali li bħalissa qed jinżammu fl-Għammieri se jkunu msewwija qabel jiġu addottati mill-pubbliku.
Dan hu proċess li beda bħalissa d-Direttorat tal-Animal Welfare.
Id-dettalji fis-servizz.
Id-Direttorat tal-Animal Welfare bħalissa jinsab għaddej minn proċess li permezz tiegħu qed jiġu msewwija l-annimali li jinsabu taħt il-kustodja tiegħu.
Dan ikkonfermah ma’ NEWSBOOK id-Direttur tal-Animal Welfare, Joseph John Vella.
Vella qal li fil-bini tal-Animal Welfare bħalissa hemm 75 kelb u madwar 50 qattus.
Hemm ukoll numru ta’ frieħ ta’ qtates li qed jiġu misqija minn voluntieri sakemm jikbru, li mbagħad jingħataw lura għall-addozzjoni.
Id-Direttur tal-Animal Welfare jgħid li ħafna mill-annimali fl-Għammieri inġabru mit-toroq u ħafna minnhom kienu morda jew feruti.
Dawn ittieħdu mill-ewwel fiċ-Ċentru ta’ San Franġisk fejn ġew ikkurati.
Mistoqsi dwar x’qed isir biex nies jaddottaw dawn l-annimali minflok jixtru ġriewi oħra, Vella jsemmi żewġ inizjattivi:
Minbarra li jħallas għat-trattament tal-annimali, id-Direttorat jara wkoll li dawn jinżammu f’kundizzjoni tajba, jiġu rreġistrati u s-sidien ikunu kuntenti bihom.
Ċeċnija.
Il-ħitan ta’ Grozny, il-belt kapitali taċ-Ċeċnija, imtlew b’posters li jagħtu appoġġ lil Dzokhar Tsarnaev.
Huwa qed ikun mixli bl-isplużjonijiet li seħħew waqt il-maratona ta’ Boston, fl-Istati Uniti. 
Il-posters juru ritratti ta’ Dzokhar u ta’ ommu u hemm miktub li huwa mhuwiex ħati.
Għadu mhux magħruf min kien il-moħħ wara dawn il-posters, li fuqhom hemm appell għal donazzjonijiet permezz tal-internet.
Il-familja Tsarnaev huma Ċeċeni etniċi imma għexu l-maġġor parti ta’ ħajjithom barra miċ-Ċeċnija. 
Residenti tal-kapitali jaħsbu li dawn il-posters ġew imwaħħla bl-iskop li jsir profitt minn dak li seħħ f’Boston.
Isqof Grech Ħaddiem.
L-Isqof ta’ Għawdex Mons.
Mario Grech f’Jum il-Ħaddiem għamel appell biex apparti li jkunu jafu drittijiethom, il-ħaddiema għandhom ukoll jafu x’inhuma d-dmirijiet.
Nisimgħu aktar.
Waqt l-omelija fil-Qala fl-okkażjoni tal-festa ta’ San Ġużepp, Mons.
Mario Grech filwaqt li rringrazzja lill-ħaddiema għas-sagrifiċċji li jagħmlu biex itejbu d-dinja ta’ madwarhom, qal li l-ħaddiem għandu jagħmel ħiltu biex joffri prodott jew servizz ta’ kwalità għolja.
Qal li filwaqt li għandu dritt li ħaddiem jirċievi paga ġusta, tant ieħor għandu jagħmel xogħlu sew u m’għandux jaħseb fl-iskopijiet egoistiċi tiegħu.
Semma li minħabba l-medjokrità ta’ ċertu ħaddiema, l-iktar li jbati hu s-settur pubbliku.
Fost l-eżempji li ta hemm il-fatt li hawn ħaddiema li l-brejk tagħhom ikun twil iżżejjed biex jagħmlu qadjiet personali jew xogħol ieħor.
Għamel referenza wkoll għal dawk li jinqdew bis-sick leave biex żgur ma jmorrux xogħol.
Irrefera għal dan bħala “forma pulita ta’ serq!”
Mons. Grech kompla jgħid li l-ħaddiem għandu jkollu l-ħin tal-mistrieħ imma l-bniedem jagħżel li jkompli jaħdem.
Saħaq li hemm bżonn li jiġi apprezzat aktar il-Jum tal-Ħadd li apparti hu l-Jum tal-Mulej, hu wkoll il-jum tal-familja u l-ħbieb.
Tħabbret l-inizjattiva JOBS+ bil-għan li jiżdied in-numru ta’ ħaddiema b’mod speċjali n-nisa.
Din l-inizjattiva se tiġi implimentata mis-sena d-dieħla u se tiffoka biex jiżdiedu l-impjiegi b’ħiliet partikolari ħafna kif ukoll se tipprovdi l-għodda u taħriġ neċessarji lill-ħaddiema.
Waqt konferenza tal-aħbarijiet fil-hangar tal-Lufthansa Technik, il-Prim Ministru qal li din l-inizjattiva se tkun f’idejn il-kumitat li jaqa’ taħt l-MCESD bl-isem ta’ Active Labour Market Counselling and Action Committee immexxi minn Clyde Caruana.
Caruana qal li l-inizjattiva JOBS+ kienet ġiet proposta fil-baġit 2012 mill-UĦM.
Dr Muscat qal li grazzi għall-MCESD li JOBS+ wasal biex ikun implimentat wara li l-imsieħba soċjali iffirmaw ftehim ta’ qbil.
Millenium Chapel Numero Uno.
Waqt party kbir li sar għall- festa tal-1 ta’ Mejju, iż-żgħażagħ urew li jagħtu kas dak li għaddejjin minnhom familji fil-bżonn.
Dan f’ġabra li saret mill-Millenium Chapel għall-familji fil-bżonn. 
Iż-żgħażagħ huma sinonimi mad-divertiment speċjalment hekk kif beda joqrob l-istaġun tas-sajf.
Madankollu dan ma jfissirx li ż-żgħażagħ moħħhom biss biex jieħdu gost.
Waqt party kbir li sar fil-festa tal-1 ta’ Mejju f’Ta’ Qali, iż-żgħażagħ ħasbu fil-familji fil-bżonn u ma qagħdux lura f’ġabra li saret b’risq il-Millenium Chapel u l-ħidma tagħha għal familji fil-bżonn.
Iż-żgħażagħ irnexxielhom jiġbru aktar minn €1,200, b’din is-somma għandha tiżdied mill-organizzaturi tal-party.
Fr Saviour Grima sostna li barra l-għajnuna finanzjarja, kien hemm bosta żgħażagħ li offrew ukoll għajnuna volontarja.
Iż-żgħażagħ iltaqgħu ma’ dawk li għaddejjin minn mument diffiċli.
L-idea ta’ din l-attività ġiet mid-DJ Joseph Armani u sabet l-appoġġ tal-organizzaturi, li offrew ukoll li jagħtu donazzjoni u jkabbru s-somma miġbura.
Ajruplan bi problemi tekniċi tal-linja nazzjonali tal-ajru Maltija li ma setax jintuża wassal għal diversi dewmien u anke biex titjiriet minn Malta lejn Ruma u Milan jiġu magħquda b’titjiriet minn Malta għal Ruma, Ruma għal Milan u Milan għal Malta.
Hu mifhum li l-aktar passiġġieri li kienu affettwati minn dewmien kienu dawk li kienu ġejjin minn Ruma għal Malta li kellhom dewmien ta’ ħames sigħat.
It-titjira minn Malta lejn Manchester u Manchester lejn Malta wkoll kellha dewmien ta’ seba’ sigħat filwaqt li dewmien minimu ta’ 20 minuta kien affettwat fit-titjira minn Malta lejn Moska.
Filwaqt li l-Air Malta skużat ruħha għal dan id-dewmien, f’kummenti ma’ RTK News, il-Kelliem tal-Komunikazzjoni għall-Air Malta, Stephen Gauci, sostna li ma jidhirx li għandu jkun hemm aktar dewmien f’titjiriet tal-Air Malta fis-sigħat u l-jiem li ġejjin.
Il-Ministru għall-enerġija, Konrad Mizzi, ħabbar li ntgħażlu ħdax-il kumpanija mill-proċess ta' espressjoni ta' interess u kapaċità għal long term purchase agreement u gas supply.
Huwa qal li dawn l-entitajiet intgħażlu għax laħqu l-kriterji stabbiliti fl-EOIC.
Id-Dettalji:
Waqt konferenza tal-aħbarijiet fil-power station ta' Delimara l-Ministru Mizzi qal li l-Gvern jinsab kommess li l-proġett jitwettaq u l-interess li dawn il-kumpaniji wrew hija xhieda tal-interess tagħhom u tal-fatt li l-proġett huwa fattibbli. 
Mizzi qal li l-kumpaniji kienu mitluba jippreżentaw lill-Enemalta informazzjoni dwar il-kredenzjali tagħhom fl-immaniġjar, assigurazzjoni u xi proġetti simili li huma ħadmu fuqhom.
Mizzi qal li issa l-kumpaniji se jintalbu jippreżentaw rapport iktar iddettaljat biex sal-aħħar ta' Settembru tintgħażel il-kumpanija.
L-Onorevoli Mizzi ħabbar ukoll li fil-ġranet li ġejjin se jitwaqqaf mekkaniżmu biex min ma jaqbilx ikun jista' jappella mid-deċiżjoni.
Qal ukoll li l-Gvern diġà ssotometta deskrizzjoni lill-MEPA biex wara l-konsultazzjonijiet meħtieġa jkunu jistgħu jinħarġu l-permessi meħtieġa skont il-liġi u wara li jsiru studji fuq is-sigurtà, is-saħħa u l-impatt ambjentali.
Il-Ministru Mizzi sostna li filwaqt li d-domanda għall-enerġija tkompli tikber, il-Gvern se jaħdem biex jimplimenta diversi bidliet biex jassigura mod ġdid kif pajjiżna jiġġenera l-enerġija.
Fost dawn semma l-għeluq tal-power station tal-Marsa u ċ-ċumnija ta’ Delimara, il-qalba mill-Heavy Fuel Oil għallgass u anke l-interconnector. 
RTK News saqsa lill-Ministru għalfejn żar il-Qatar meta huwa pajjiż magħruf għaż-żejt u jekk iltaqax mal-istess delegazzjoni li kien iltaqa’ magħha l-Prim Ministru Muscat ftit qabel l-elezzjoni u jekk hix l-istess li kien iltaqa’ magħha l-Ministru ta’ qablu Tonio Fenech.
Insert Clip: Konrad Mizzi Qatar.
Huwa qal ukoll li miegħu kien hemm Il-Kap Uffiċjal tal-Informazzjoni tal-Enemalta, Louis Giordimaina, li kien tela’ l-Qatar mal-eks-Ministru Tonio Fenech.
Lokali: Gianluca President.
Il-President ta' Malta George Abela qal li Gianluca Bezzina minn dejjem kien minn ta' quddiem f'attivitajiet b'għan filantropiku.
Semma fost l-oħrajn l-involviment tiegħu fl-Istrina u fir-Rockestra.
Meta ltaqa' ma' Gianluca, il-band u l-familja tiegħu fil-Palazz ta' San Anton llum waranofsinhar, Dr Abela qal li jammira s-sens ta' ottimiżmu fil-kantant ta' ‘Tomorrow’ u filwaqt li awguralu għall-professjoni tiegħu, ħeġġu biex ikompli bil-ħidma mużikali tiegħu.
Il-President ta' Malta qal li Gianluca huwa frott it-trobbija tajba tal-ġenituri tiegħu.
Min-naħa tiegħu, Gianluca aċċetta l-istedina tal-President li flimkien ma' oħtu Dorothy, se jinvolvi ruħu f'attivitajiet b'risq il-Malta Community Chest Fund.
Internazzjonali: Ilmijiet.
Eluf ta’ persuni fl-Ewropa ċentrali kellhom iħallu djarhom hekk kif l-ilmijiet komplew jilħqu livelli għolja.
Is-servizzi t’emerġenza jinsabu fl-aqwa tagħhom fl-Awstrija, il-Ġermanja u r-Repubblika Ċeka biex ilaħħqu mal-livelli għolja t’ilmijiet.
Hu rrappurtat li s’issa diġà tilfu ħajjithom seba’ persuni filwaqt li tmienja oħra huma rrappurtati nieqsa.
Fil-Ġermanja, aktar minn 7,000 persuna kellhom iħallu djarhom, filwaqt li l-kapitali tar-Repubblika Ċeka, Praga, tinsab fuq allarm hekk kif l-ilmijiet jistgħu jikkawżaw diversi ħsarat fiċ-ċentru storiku.
F’dan il-pajjiż diġà ħallew djarhom mat-300 persuna.
Intqal ukoll li fi Praga, is-servizz t’underground jinsab magħluq filwaqt li anke l-iskejjel tħallew magħluqa.
Internazzjonali: Jose’ Mourinho.
Jose Mourinho rritorna fi Stamford Bridge bħala kowċ ta’ Chelsea.
Mourinho, ta’ 50 sena, iffirma kuntratt ta’ erba’ snin u għalhekk issa se jieħu post l-ekskowċ Rafa Benitez, wara li ħalla t-tim ta’ Real Madrid.
Il-Portugiż rebaħ żewġ titli konsekuttivi tal-Premier Ingliż meta kien kowċ tal-Blues sa Settembru 2007.
Intqal li Jose Mourinho kien figura popolari fi Stamford Bridge u kulħadd jinsab ħerqan sabiex jerġa’ jaħdem miegħu.
Periklu tal-mewt.
Żewġ persuni għadhom fil-periklu tal-mewt wara li f’Mejju li għadda kienu involuti f’inċidenti separati tat-traffiku.
Wieħed minnhom hu raġel Olandiż.
F’Mejju wkoll żewġ żgħażagħ tilfu ħajjithom fi Triq il-Kosta f’Baħar iċ-Ċagħaq.
Nisimgħu d-dettalji.
Raġel ta’ 33 sena minn Birżebbuġa huwa l-aħħar persuna li weġġgħet serjament f’inċident tat-triq matul Mejju li għadda.
Fil-fatt, ilu minn nhar il-Ġimgħa jingħata l-kura neċessarja f’Mater Dei hekk kif jinsab fil-periklu tal-mewt.
Dan, wara li tilef il-kontroll tal-karozza u nqalbet fi Triq Għar Dalam f’Birżebbuġa stess.
Għadu wkoll fil-periklu tal-mewt l-Olandiż li kien ħabat bil-mutur fil-Marsa fid-9 ta’ Mejju.
Dakinhar fl-inċident kienu involuti 5 persuni, tnejn minnhom Olandiżi.
L-inċident ġara għall-ħabta ta’ nofsinhar fi Triq il-Ħaddiem il-Marsa meta l-mutur misjuq mill-barranin, ħabat ma’ karozza fit-telgħa taċ-ċimiterju.
L-Olandiż ta’ 68 sena ttieħed mill-ewwel Mater Dei minħabba li ġie ċċeritifikat li jinsab fil-periklu filwaqt li l-mara tiegħu li kienet passiġġiera ġarrbet biss ftit ġrieħi.
Is-sewwieq tal-karozza u l-passiġġieri li kienu miegħu ma weġġgħux.
Dakinhar stess imma f’Għawdex, tifel ta’ 11-il sena intlaqat minn karozza fi Triq l-Ewropa fir-Rabat u ġarrab ġrieħi ta’ natura gravi imma mhux fil-periklu.
F’Mejju kienu tnejn, in-nies li mietu kawża ta’ inċident tat-traffiku.
Dawn inzertaw sewwieqa tal-mutur, vittmi ta’ Triq il-Kosta f’Baħar iċ-Ċagħaq.
Fil-11 tax-xahar, ġuvni ta’ 21 sena minn San Ġwann spiċċa biex skiddja taħt karozza li kienet ġejja mid-direzzjoni opposta.
16-il ġurnata wara, fis-27 ta’ Mejju, Taljan ta’ 37 sena residenti San Ġiljan, tilef ħajtu wkoll bil-mutur f’Baħar iċ-Ċagħaq.
Żagħżugħ ta’ 20 sena jista’ jgħoddha b’miraklu hekk kif it-Tlieta 28 ta’ Mejju, il-karozza tiegħu nqalbet f’Ħal Qormi.
Iż-żagħżugħ joħroġ mill-karozza mingħajr girfa waħda.
L-ewwel inċident gravi tat-traffiku f’Mejju li għadda ġara proprju fl-ewwel jum, meta mara ta’ 30 sena miż-Żejtun tilfet il-kontroll tal-mutur tagħha fi Triq Strenju fiż-Żejtun stess.
Il-mara qalbet għall-aħjar ftit jiem wara.
Każ li baqa’ f’moħħ kulħadd hu tat-tfajla minn B’Kara li waqgħet bil-karozza fil-baħar fil-marina tal-Gżira.
It-tfajla kienet għamlet 30 minuta taħt l-ilma u ħarġet mill-periklu tal-mewt wara tliet ġimgħat fil-kura intensiva.
Fis-7 ta’ Mejju vann tal-ħaxix f’Ħal Qormi wassal biex raġel għamel xi jiem fil-periklu tal-mewt.
Qormi ta’ 62 sena kien fi Triq il-Vitorja meta għadda minn bejn żewġ karozzi biex jaqsam it-triq.
Kien dak il-ħin li l-vann tal-ħaxix kien tiela’ t-triq b’konsegwenza li l-Qormi baqa’ dieħel fil-ġenb tal-vann.
L-għada, raġel ta’ 38 sena għamel xi żmien fil-periklu li jitlef ħajtu wara li kien qed isuq kowċ tal-iskola u ħabat ma’ trakk fit-telgħa tal-MCAST u l-Higher fin-Naxxar.
Dakinhar kienu weġġgħu ftit xi studenti li kienu fuq il-kowċ.
Fit-22 ta’ Mejju, anzjan ta’ 70 sena seta’ tilef ħajtu f’Tal-Barrani fiż-Żejtun meta l-anzjan kien ħiereġ bil-karozza minn ħdejn stabbiliment li hemm ħdejn it-traffic lights u fl-istess ħin karozza oħra kienet ġejja minn Tal-Barrani direzzjoni Birżebbuġa.
Wara ftit sigħat mill-inċident, il-kundizzjoni tas-saħħa tal-anzjan qalbet għall-agħar tant li kien fil-periklu li jitlef ħajtu.
Il-Kummissjoni Djoċesana Żgħażagħ, l-entità uffiċċjali fi ħdan il-knisja għall-pastorali maż-żgħażagħ, ippubblikat il-proposti li ressqet lill-partiti politiċi għall-programm elettorali tagħhom.
Il-KDŻ issejjaħ lill-partiti biex jiżviluppaw politika ċara u ta’ sostenn lill-qasam tal-volontarjat fil-ħidma maż-żgħażagħ.
Titlob li l-ħidma tal-knisja u l-NGOs maż-żgħażagħ jiġu rikonoxxuti b’mod uffiċċjali u jingħataw għajnuna kemm diretta bħal finanzjament kif ukoll indiretta bħal taħriġ. 
Il-KDŻ enfasizzat il-bżonn li tissaħħaħ il-familja.
Qalet li l-formazzjoni sħiħa tal-koppji u tal-ġenituri għandha tkun parti integrali mill-istrateġiji soċjali.
Tikkwota riċerka tal-Aġenzija Żgħażagħ dwar kemm iż-żgħażagħ Maltin jgħożżu r-relazzjonijiet mal-ġenituri tagħhom, u tgħid li dan jixhed il-bżonn ta’ politika li ssostni r-rapporti familjari.
Il-Kummissjoni Djoċesana Żgħażagħ tgħid li għandu jkun hemm miżuri li jkunu tassew family-friendly u li fl-ekonomija, il-prijorità ma tkunx il-ġenerazzjoni tal-flus fiha nnifisha iżda l-bniedem.
Il-KDŻ tħeġġeġ lill-partiti biex iserrħu moħħ iż-żgħażagħ li l-liġijiet li jipproteġu ż-żgħożija jkunu qed jiġu infurzati, fosthom f’każi t’abbużi online.
Dwar l-edukazzjoni, il-KDŻ tgħid li għandha tingħata iktar importanza lid-dimensjoni umana u spiritwali fl-iskejjel partikolarment fil-livell sekondarju u postsekondarju. 
Il-KDŻ tgħid li għandu jissaħħaħ id-divertiment ta’ kwalità li jgħin it-tkabbir tal-persuna minn kull aspett. 
Tħeġġeġ li jinħolqu iktar impjiegi għal nies b’ħiliet differenti, li jistgħu jvarjaw mill-arti għal xogħol manwali. 
Il-Kummissjoni Interdjoċesana Ambjent tisħaq ukoll fuq l-importanza ta’.
regolazzjoni ikbar fuq il-bini u t-teħid tal-ftit kampanja li l-pajjiż għadu jgawdi.
Tgħid li t-tniġġis tal-arja jkompli jiġi kkontrollat mill-aħjar possibbli.
Fl-aħħar u mhux lanqas il-knisja żagħżugħa f’Malta tirrakkomanda aktar spazju għall-konsultazzjoni u d-djalogu mal-popolazzjoni żagħżugħa.l:JCl: (+356).
Il-Partit Laburista spjega kif minn Marzu 2014 se jraħħas il-kontijiet tad-dawl b’25 fil-mija u b’5 fil-mija.
F’isem il-Partit Laburista, Dr Konrad Mizzi, li huwa parti mit-tim ta’ esperti tal-Partit dwar l-enerġija, spjega l-pjan tal-Partit Laburista dwar il-ġenerazzjoni tal-enerġija hu bbażat fuq il-qalba mill-heavy fuel oil għal gass u dan billi jsir investiment mis-settur privat.
Il-Partit Laburista qed jipproponi li tinbena power station ġdida ta’ 200 Megawatt li tibda taħdem bil-gass u tieħu post dik ta’ Delimara.
Dan ifisser li jrid jinbena terminal ġdid f’Delimara biex jilqa’ l-vapuri li minn żmien għal żmien se jibdew iġibu l-gass fil-kontejners.
Fil-pjan hemm ukoll li l-impjant tal-BWSC jiġi kkonvertit minn heavy fuel oil għal gass.
Se jintuża wkoll l-interconnector bejn Malta u Sqallija u hemm il-ħsieb ukoll li tinżamm il-parti ta’ Delimara li taħdem bil-gas oil.
Dan il-pjan ifisser nefqa ta’ €376 miljun ewro mqassma kif ġej:
Il-power station il-ġdida li taħdem bil-gass huwa stmat li se tiġi tiswa €166 miljun, iffinanzjata mis-settur privat.
It-terminal il-ġdid biex jilqa’ l-vapuri bil-gass se jiswa €142 miljun, iffinanzjat ukoll mill-privat.
L-ispiża għall-qalba tal-impjant tal-BWSC miż-żejt għall-gass se tiswa €68 miljun u trid tagħmel tajjeb għalihom l-Enemalta.
Dr Joseph Muscat qal li jekk il-Partit Laburista jitla’ fil-gvern f’April li ġej, kull kumpanija privata se tkun tista’ tapplika għal dan il-proġett.
Mistoqsi minn Newsbook dwar meta għal meta hu ppjanat jibda x-xogħol infrastrutturali, Dr Muscat qal li “nisperaw li ma ndumux”.
Dwar il-kumpanija Sargas, Dr Muscat qal li jekk din taħseb li tista’ toffri dak li qed jipproponi l-Partit Laburista, allura għandha tapplika hi wkoll.
Dr Muscat qal li sa issa kellu rispons tajjeb minn kumpaniji privati internazzjonali.
Mistoqsi dwar x’jiġri jekk is-settur privat ma jkunx lest jinvesti f’dan il-proġett, il-Mexxej tal-Partit Laburista qal li “hu kunfidenti” bir-rispons li għandu mis-settur privat.
Il-Partit Laburista se jibqa’ jagħti s-sussidju ta’ €25 miljun lill-Enemalta, se jqis li din ma tiġix privatizzata u li se jħallas id-djun li l-Enemalta akkumulat u qatt ma ħallset.
Id-Deputat Mexxej tal-Partit Laburista, Louis Grech, ikkonferma li se jinżammu l-ħaddiema kollha tal-Enemalta.
Grech kompla jgħid li dan il-pjan ta’ ġenerazzjoni ta’ enerġija mhu se jitfa’ ebda piż żejjed ta’ taxxi u tariffi fuq il-poplu.
IL-PN JAGĦTI IMPORTANZA LILL-EDUKAZZJONI BIL-FATTI: Il-Partit Nazzjonalista fil-Gvern bil-fatti qed jagħti importanza qawwija lill-Edukazzjoni u għax jemmen f'dan l-impenn l-ispiża għal kull tifel u tifla f'dan is-settur illum telgħet għal Lm1,400 (€3,261.12).
Dan sostnieh il-Prim Ministru u Kap tal-Partit Nazzjonalista Lawrence Gonzi fid-diskussjoni "Insaħħu s-Suċċess Flimkien - Biex Uliedna Jirnexxu Lkoll", fit-tielet jum ta' ċelebrazzjonijiet fuq il-Fosos biex jitfakkar it-43 anniversarju mill-kisba tal-Indipendenza.
Għall-mistoqsijiet tal-Editur tal-ġurnal tal-GWU Frans Ghirxi, li ftit li xejn trattaw is-suġġett tad-diskussjoni, il-Prim Ministru enfasizza l-importanza li l-Partit Nazzjonalista jagħti lill-edukazzjoni.
L-edukazzjoni, flimkien max-xogħol u l-ambjent, hi waħda mit-tliet pilastri ewlenin li fuqhom il-Gvern preżenti fassal il-ħidma tal-politika tiegħu.
Il-Prim Ministru sostna li għall-Partit Laburista l-edukazzjoni mhijiex aktar importanti minn tappiera tad-drenaġġ għax filwaqt li jagħmel argumenti sħaħ dwar tappiera, Alfred Sant jibqa' ħalqu magħluq dwar il-politika tal-Partit Laburista fl-edukazzjoni.
Il-Prim Ministru wieġeb ukoll għal diversi mistoqsijiet dwar suġġetti oħra.
Hu kkonferma li l-Kabinett illum se jiddiskuti l-ittra tas-Segretarju Ġenerali tal-Partit Nazzjonalista biex terġa' tiftaħ id-diskussjoni dwar il-finanzjament tal-partiti politiċi.
Suġġetti oħra trattati kienu l-kontroll tal-prezzijiet kif ukoll bosta proġetti.
F'din id-diskussjoni għamlu l-intervent tagħhom il-Viċi Prim Ministru u Ministru għall-Ġustizzja u l-Intern Tonio Borg kif ukoll il-Ministru għall-Edukazzjoni, Żgħażagħ u Impjiegi Louis Galea. 
JITĦABBRU L-ISMIJIET TAL-KULLEĠĠI: Il-Ministru tal-Edukazzjoni, Żgħażagħ u Impjiegi Louis Galea ħabbar l-ismijiet tal-għaxar Kulleġġi li se jkun hawn f'Malta u Għawdex.
Hu qal li għalkemm l-Iskejjel intisġu kollha f'Kulleġġi, għad irid isir ħafna xogħol biex dawn isiru Kulleġġi sħaħ.
F'kull Kulleġġ se jkun hemm żewġ skejjel sekondarji, waħda tas-subien u oħra tal-bniet, li jilqgħu l-istudenti kollha li jtemmu l-livell primarju.
L-għaxar Kulleġġi huma l-Kulleġġ ta' Għawdex, il-Kulleġġ Santa Margerita, il-Kulleġġ San Benedittu, il-Kulleġġ San Ġorġ Preca, il-Kulleġġ San Injazju, il-Kulleġġ Santa Klara, il-Kulleġġ Marija Regina, il-Kulleġġ San Nikola, il-Kulleġġ Santa Tereża u l-Kulleġġ San Tumas Moore.
Il-Gvern qed jinvesti bil-qawwi fl-infrastruttura tal-iskejjel, tant li din is-sena se tiftaħ skola sekondarja ġdida u s-sena d-dieħla mistennija tiftaħ skola sekondarja ġdida oħra.
Inbeda wkoll ix-xogħol fuq l-Iskola Sekondarja ta' Għawdex u dalwaqt se jibda l-bini tal-iskejjel ġodda fil-Mosta u Pembroke.
Intant, il-Ministru tal-Edukazzjoni indirizza madwar 130 għalliem ġdid li attendew għal kors ta' jumejn fejn ingħataw tagħrif u taħriġ  biex ikunu mħejjija aħjar għall-ewwel sena skolastika tagħhom.
Il-kors qed isir bħala parti mir-riforma fil-qasam edukattiv.
Il-Ministru tal-Edukazzjoni qal li bħalissa hemm sejħa biex għalliema ta' esperjenza jkunu jistgħu jagħmluha ta' mentors għall-għalliema l-ġodda. 
RIKONOXXIMENT MILL-ISTUDENTI TERZJARJI GĦALL-IMPENN TAL-GVERN FL-ICT: L-opportunitajiet ta' xogħol fil-qasam tal-informatika għal dawk li jridu jaħdmu f'pajjiżi tal-UE permezz tas-Servizz Ewropew tal-Impjiegi (EURES) kienu diskussi waqt seminar organizzat mill-Korporazzjoni għax-Xogħol u t-Taħriġ (ETC).
Il-Ministru għall-Kompetittività u l-Komunikazzjoni Ċensu Galea, f'diskors li għamel fil-ftuħ ta' dan is-seminar, tkellem dwar il-mod li bih fl-aħħar snin is-settur tal-informatika kiber tant li din is-sena biss applikaw 1,400 bejn studenti tal-MCAST u l-Università.
Ċensu Galea qal li l-Gvern qed jgħin finanzjarjament lil dawk l-istudenti li jridu jistudjaw l-informatika u anke ħaseb biex jinvolvi s-settur privat fejn hemm diversi istituzzjonijiet li joffru korsijiet li huma rikonoxxuti internazzjonalment.
Fid-diskors tiegħu l-Ministru Ċensu Galea tkellem dwar il-proġett SmartCity Malta u qal li l-pajjiż irid ikun ippreparat tajjeb biex jinħatfu l-opportunitajiet li dan se jġib miegħu.
1 JINGĦATAW IĊ-ĊITTADINANZA AWSTRALJANA: F’ċerimonja li saret fir-Residenza tal-Kummissarju Għoli Awstraljan fin-Naxxar, 31 ċittadin Malti ngħataw lura ċ-Ċittadinanza Awstraljana permezz tal-emendi fil-liġi li saru dan l-aħħar.
Minn meta daħlu fis-seħħ dawn l-emendi, il-Kummissjoni Għolja Awstraljana f'Malta rċeviet 350 applikazzjoni li minnhom diġà kienu pproċessati madwar 90.
F'diskors tal-okkażjoni l-Kummissarju Għoli Awstraljan għal Malta Jurek Juszczyk qal li dawn il-bidliet komplew saħħew ir-relazzjonijiet bejn Malta u l-Awstralja filwaqt li rrefera għaż-żjara li għamel fl-Awstralja l-Prim Ministru Lawrence Gonzi kif ukoll għaż-żjara li għamlet f'Malta ftit tax-xhur ilu delegazzjoni tal-Parlament Awstraljan.
Il-Kummissarju Awstraljan qal li l-opportunità li ċittadini Maltin jerġgħu jiksbu lura ċ-Ċittadinanza Awstraljana qanqlet interess qawwi, tant li f'Lulju li għadda biss kien hemm madwar 1,300 talba għall-informazzjoni.
EKONOMIJA FIS-SOD GĦAL FAMILJA FIS-SOD – il-Prim Ministru: Il-politika tal-Partit Nazzjonalista fil-Gvern hi intiża li ssaħħaħ l-ekonomija bil-għan ewlieni li tissaħħaħ il-familja, li hi pilastru importanti għal pajjiżna u għall-ġejjieni tal-poplu tagħna.
Dan qalu l-Prim Ministru u Kap tal-Partit Nazzjonalista Lawrence Gonzi meta lbieraħ tkellem fid-diskussjoni "Taħt it-Tinda" bit-tema "Insaħħu s-Suċċess Flimkien - Biex il-Familja Tkompli Tissaħħaħ", bħala parti miċ-ċelebrazzjonijiet tat-43 anniversarju mill-kisba tal-Indipendenza.
 Il-Kap Nazzjonalista qal li meta fil-Gvern kien hawn il-Partit Laburista b'Alfred Sant bħala Prim Ministru, għax kellu problema ta' żbilanċ, fost miżuri oħra għamel taxxa fuq il-mediċini u fuq ir-riċetti.
Kien Gvern li ma kellux politika li ġġib il-finanzi fis-sod.
Il-PN dejjem ħaddem politika li ġġib il-finanzi fis-sod u llum dan hu rikonoxxut mill-Kummissjoni Ewropea u mill-organizzazzjonijiet relattivi madwar id-dinja.
Il-Prim Ministru qal li sakemm l-ekonomija tibqa' tiżviluppa, sakemm l-investiment ikompli jikber u pajjiżna jibqa' jaħtaf l-opportunitajiet għall-poplu, is-saħħa tibqa' l-ewwel prijorità.
Sakemm fil-Gvern ikun hawn il-Partit Nazzjonalista, l-ekonomija tibqa' b'saħħitha u l-parti kbira tal-ġid li joħloq imur għall-qasam tas-saħħa.
Lawrence Gonzi qal li mingħajr l-Isptar Mater Dei, dak li l-Kap tal-Oppożizzjoni stess iddeskrivieh bħala state of the art, Malta kienet klassifikata mill-awtoritajiet tas-saħħa dinjija bħala l-ħames l-aqwa fid-dinja fis-servizzi tas-saħħa.
Dan hu mertu għal żewġ fatturi importanti.
L-ewwel għaliex mit-taxxi li jħallas il-poplu, il-Gvern jinvesti b'mod qawwi fil-qasam tas-saħħa - qasam li jkopri l-livelli kollha relatati mas-saħħa mill-anzjani sal-kura fil-komunità, miċ-Ċentri tas-Saħħa sal-Ispiżjar tal-Għażla Tiegħek.
Is-suċċess hu dovut ukoll għall-kwalità għolja ta' professjonisti Maltin li jistħoqqilhom kull tifħir.
Lawrence Gonzi rringrazzja f'isem il-poplu lill-professjonisti fil-qasam tas-saħħa kif ukoll lit-tobba fil-komunità għas-servizz li jagħtu lill-familji.
Il-Kap Nazzjonalista qal li pajjiżna jista' jiftaħar b'sistemi edukattivi u tas-saħħa li joffri b'xejn, ħaġa li pajjiżi oħra jistagħġbu kif tista' ssir.
Fl-edukazzjoni, il-Gvern Malti joffri servizz b'xejn mill-Kindergarten sal-Università mhux biss mingħajr ħlas, iżda wkoll bl-istipendji u l-boroż ta' studju.
Fil-qasam tas-saħħa joffri kura b'xejn mill-iċken servizz sa operazzjonijiet mill-aktar serji bħalma huma l-operazzjonijiet tal-qalb.
Iżda, qal il-Prim Ministru, il-PN mhuwiex kuntent b'dan kollu u jrid li jkompli jtejjeb fuq il-progress li sar.
Irid li sal-2015 pajjiżna jilħaq livelli ta' eċċellenza f'sitt oqsma, wieħed minn dawn hu l-qasam tas-saħħa.
IL-GVERN GĦADU QED JILQA’ L-PROPOSTI U L-IDEAT GĦALL-BUDGET 2007: Il-Federazzjoni għall-Industrija qed tinnota li l-qagħda ekonomika tal-Gżejjer Maltin qed titjieb sew.
Il-qgħad kompla jonqos u l-iżbilanċ fil-finanzi pubbliċi qed jonqos ukoll.
Dawn huma kollha sinjali tajbin u sinjali ta’ gvern li qed jaħdem biex imexxi lil dan il-pajjiż ‘’il quddiem.
Mhux hekk biss iżda l-ekonomija tista’ tkompli toħloq aktar impjiegi mhux biss f’oqsma ġodda imma wkoll fl-oqsma ta’ industrija tradizzjonali.
Għalhekk issa din it-triq trid titkompla billi fil-budget għas-sena d-dieħla l-Gvern jieħu ċerti miżuri biex ikompli jkattar l-impjiegi u jinċentiva lil min jinvesti f’pajjiżna.
Din il-fehma tal-FOI tressqet waqt konferenza tal-aħbarijiet dwar id-dokument ta’ qabel il-budget.
L-FOI qed tipparteċipa fil-proċess ta’ konsultazzjoni lejn il-budget u ressqet numru ta’ proposti.
Martin Galea, President tal-FOI qal li dawn il-proposti diġà tressqu quddiem is-Segretarju Parlamentari Tonio Fenech.
L-aktar proposti kruċjali jinvolvu t-taħriġ lill-impjegati, sistema ta’ edukazzjoni aħjar, inċentivi għar-riċerka u l-iżvilupp, u inċentivi għalużu aħjar tal-enerġija.
Il-Federazzjoni tal-Industrija qed issostni li filwaqt li dawk fil-bżonn għandhom jibqgħu jirċievu l-benefiċċji soċjali iżda fl-istess ħin għandhom jiġu inċentivati biex jidħlu fid-dinja tax-xogħol.
L-FOI qed tissuġġerixxi wkoll għadd ta’ inċentivi biex jinħolqu negozji ġodda u jkun hemm mezzi differenti biex jinstabu swieq ġodda.
ALFRED SANT IWAĦĦAL FIL-PERSUNI LI JMEXXU L-MEDIA LABURISTA: Il-Mexxej Laburista Alfred Sant jaħrab mill-mistoqsijiet.
Anzi jwaħħal fil-persuni li jmexxu l-media Laburista.
Mistoqsi għaliex l-ebda ġurnalista tal-media Laburista ma ntbagħat Dubai mal-PM biex ikun preżenti għat-tnedija internazzjonali tal-proġett Smart City, Alfred Sant qal li ma jafx u waħħal fil-Kap tat-Taqsima tal-Aħbarijiet ta’ One News.
Minkejja li l-Mexxej Laburista waħħal fil-Kap tat-Taqsima tal-Aħbarijiet tal-media Laburista, sorsi fi ħdan il-Partit Laburista kkonfermaw ma’ MaltaRightNow.com li d-deċiżjoni li ħadd mill-media Laburista ma jakkumpanja lill-Prim Ministru f’Dubai kienet deċiżjoni politika li ttieħdet minn fuq nett.
L-istess sorsi kkonfermaw li ġurnalisti tal-media Laburista tħallew imorru barra fuq safriet oħra fl-istess żmien.
Iżda Dubai mal-Prim Ministru fuq proġett ta’ $300 miljun u li se joħloq 5,600 impjieg ma tħallewx.
Dan jikkuntrasta wkoll mal-mod kif sena ilu, delegazzjoni uffiċjali Laburista magħmula minn shadow ministers Laburisti marret Dubai bil-moħbi, ma’ kuntratturi li għandhom sehem f’kumpaniji mal-istess shadow ministers.
IL-GWU TERĠA’ B’AZZJONIJIET FL-ISPTARIJIET U D-DJAR TAL-ANZJANI: Il-General Workers’ Union reġgħet bdiet bl-azzjonijiet industrijali fl-Isptarijiet u d-Djar tal-Anzjani ftit ġimgħat biss wara li sensiela ta' azzjonijiet ikkawżaw tbatija lill-anzjani rikoverati f'San Vinċenz de Paule.
Ir-raġuni mogħtija mill-GWU għal din id-deċiżjoni hi li fl-14 ta' Settembru skada ultimamtum mogħti minnha stess dwar talba li għamlet lill-Gvern għal għarfien ewlieni tan-nursing aides.
It-Taqsima Gvern u Entitajiet Pubbliċi tal-GWU qalet li t-talba tagħha kienet marbuta wkoll ma' kwistjonijiet pendenti dwar il-ħinijiet tax-xogħol, il-premium allowance u l-grad ta' Skala 13 biex skont hi ma jkunux ostakolati mill-UĦM.
Il-GWU akkużat ukoll lill-UĦM li laħqet ftehim mal-Gvern minn wara daharha u wissiet li mhux se tagħti kas dak li ġie miftiehem.
Il-GWU qalet li għalhekk se terġa' tordna direttivi fiċ-Ċentri tas-Saħħa u d-Djar tal-Anzjani, u din id-darba bħala ġest ta' solidarjetà se testendihom ukoll għall-health assistants, care workers u assistant care workers li b'kollox jammontaw għal madwar 900 impjegat.
Hu stmat li dawn id-direttivi jolqtu lil madwar 3,000 anzjan, li terz minnhom jinsabu rikoverati f'San Vinċenz de Paule. 
IL-GVERN JIKKUNDANNA KULL AZZJONI LI TWASSAL GĦAT-TBATIJA TAL-PAZJENTI: Il-Ministeru tas-Saħħa, l-Anzjani u l-Kura fil-Komunità kkundanna kull azzjoni li twassal għat-tbatija tal-pazjenti.
Fi stqarrija l-Ministeru qal li filwaqt li jirrispetta d-dritt ta' kull union li tieħu azzjoni industrijali, il-pazjent li jkun mgħobbi bil-piż tal-kundizzjoni tiegħu taħt l-ebda ċirkostanza m'għandu jintuża bħala għodda biex il-union tilħaq l-iskop tagħha.
“DAN HU L-MUMENT” TIRBAĦ IL-KONKORS KANZUNETTA INDIPENDENZA 2007: "Dan hu l-Mument" kantata minn Priscilla Psaila u Ivan Borg kienet klassifikata bħala l-kanzunetta rebbieħa tas-16-il edizzjoni tal-Konkors Kanzunetta Indipendenza li sar ilbieraħ filgħaxija fuq il-Fosos.
Dan l-avveniment ta’ mużikali annwali - li jifforma parti mill-attivitajiet li l-Partit Nazzjonalista qed jorganizza biex ifakkar it-43 anniversarju mill-kisba tal-Indipendenza - daħal fil-kalendarju annwali tal-festivals mużikali f'pajjiżna.
Il-kanzunetta rebbieħa, b'kitba ta' Joe Chircop u b'kompożizzjoni ta' Mark Spiteri Lucas, kienet segwita minn "KC1FM" kantata minn Klinsmann fuq kliem ta' Rita Pace u kompożizzjoni ta' Mark Spiteri Lucas.
Din l-istess kanzunetta rebħet ukoll l-għażla tal-poplu bit-televoting, hekk kif kisbet 5,510 vot.
Il-kanzunetta li kklassifikat fit-tielet post f'din l-edizzjoni tal-Konkors Kanzunetta Indipendenza kienet "Fil-Fond tal-Qalb" kantata minn Eleanor Cassar fuq kitba ta' Fleur Balzan u kompożizzjoni ta' Paul Giordimaina.
Is-serata finali ta' dan il-Konkors kienet ippreżentata minn Louise Tedesco u Pierre Cordina u xxandret LIVE fuq MaltaRightNow.com u NET Television.
IL-BINI TAT-TIENI FAŻI TAD-DAR ĊENTRALI TAL-PN TINSAB F’FAŻI AVVANZATA: Il-proġett tal-bini tat-tieni fażi tad-Dar Ċentrali tal-Partit Nazzjonalista issa jinsab f’fażi avvanzata ħafna tant li x-xogħol ta’ kostruzzjoni jinsab fl-aħħar stadji u għandu jitlesta fil-ġimgħat li ġejjin.
Il-Prim Ministru u Kap tal-PN Lawrence Gonzi għamel żjara lil dan il-proġett u ltaqa’ mal-ħaddiema fuq il-lant tax-xogħol tagħhom.
Hu kien akkumpanjat mis-Segretarju Ġenerali tal-Partit Nazzjonalista Joe Saliba, uffiċjali tal-Partit u mill-periti u mgħallmin responsabbli mill-proġett.
Joe Saliba spjega lill-Prim Ministru kif huma mqassmin it-tmien sulari ta’ dan il-proġett u l-użu tagħhom, fosthom is-sala ewlenija u l-uffiċjali amministrattivi tal-Partit Nazzjonalista.
Issa beda x-xogħol fuq il-penthouse li se tkun l-aħħar struttura li se tinbena.
Fis-sulari li diġà tlestew għaddej ix-xogħol tal-elettriku, ilma, madum u arja kundizzjonata u għalhekk jinsabu fi stadju mill-aktar avvanzat.
Bħalissa fid-Dar Ċentrali hemm aktar minn 60 ħaddiem fuq il-lant tax-xogħol.
Impressjonanti ħafna hi d-daħla ewlenija tad-Dar Ċentrali li se tkun fl-istess post fejn kien hemm dik tal-bini l-antik u din diġà qed tieħu l-forma tagħha.
Il-Kap tal-PN Lawrence Gonzi wera l-apprezzament tiegħu lejn il-ħaddiema, l-imgħallmin u l-periti li qed jagħmlu xogħol tal-ogħla kwalità.
L-MCESD JILTAQA’ FORMALMENT BIEX JIDDISKUTI L-PROPOSTI GĦALL-BAĠIT: Il-Kunsill Malti għall-Iżvilupp Ekonomiku u Soċjali ltaqa' formalment biex jiddiskuti fid-dettall il-proposti li l-Gvern qed jikkunsidra li jdaħħal fil-baġit li ġej.
Fil-bidu tal-laqgħa Tonio Fenech, is-Segretarju Parlamentari fil-Ministeru tal-Finanzi, ippreżenta rapport dwar il-qagħda finanzjarja u ekonomika tal-pajjiż kif ukoll ta r-reazzjoni tiegħu għad-dokument li tħejja mill-MCESD b'reazzjoni għad-dokument ta' qabel il-baġit.
Din hi l-ewwel darba li l-MCESD ħejjiet dan ir-rapport li jindika, fost l-oħrajn fejn għandha ssir aktar diskussjoni.
Tonio Fenech irringrazzja lill-korpi kostitwiti għar-reazzjonijiet formali li huma bagħtu dwar id-dokument ta' qabel il-baġit.
Hu wera t-tama li fid-diskussjonijiet li se jkollu mal-MCESD bi tħejjija għall-baġit jidħlu f'dawk l-aspetti li ma kinux inklużi fid-dokument.
Tonio Fenech għamel preżentazzjoni dettaljata dwar il-qagħda ekonomika ta' pajjiżna.
Tonio Fenech qal ukoll li l-Gvern qed jirċievi aktar reazzjonijiet tal-pubbliku dwar id-dokument ta' qabel il-baġit.
Fil-jiem li ġejjin imiss li jsiru żewġ laqgħat oħra ta' konsultazzjoni mal-pubbliku – waħda f'Tas Sliema u oħra f'Birkirkara.
RYANAIR SE TIBDA TTIR MINN VENEZJA LEJN MALTA TLIET DARBIET FIL-ĠIMGĦA: Ir-Ryanair bdiet ittir lejn Malta f'Ottubru tas-sena li għaddiet fuq tliet rotot, li eventwalment żdiedu b'erbgħa oħra aktar kmieni din is-sena u issa tħabbar it-tħaddim ta' rotta addizzjonali lejn Venezja mit-13 ta' Diċembru li ġej.
Michael Cawley jinsab Malta biex ikollu aktar taħditiet mal-Gvern dwar il-possibbiltà li l-linja tal-ajru low-cost iżżid il-frekwenza tat-titjiriet tagħha lejn Malta.
Ir-Ryanair ilha mill-bidu nett turi x-xewqa tagħha li tibbaża waħda mill-bażijiet tagħha f'Malta.
Biż-żieda tar-rotta lejn Venezja, Ryanair mistennija ġġorr lejn Malta 300,000 passiġġier matul it-12-il xahar li ġejjin.
Skont il-kalkoli, dawn għandhom jiġġeneraw 63 miljun ewro jew 27 miljun lira u jappoġġjaw madwar 300 impjieg.
SODISFAZZJON GĦAR-ROTOT IL-ĠODDA: L-Assoċjazzjoni tal-Lukandi u Ristoranti esprimiet is-sodisfazzjon għall-ftehim li ntlaħaq mill-Gvern biex jiżdiedu rotot ġodda lejn l-Italja.
Josef Formosa Gauci, il-President tal-MHRA, meta tkellem ma' MaltaRightNow.com awgura lill-AirMalta kull suċċess fit-tħaddim ta' żewġ titjiriet fil-ġimgħa matul is-sena kollha lejn Bologna.
Ryanair intant se ttir tliet darbiet fil-ġimgħa minn Venezja.
Il-President tal-MHRA qal li ż-żieda ta' dawn ir-rotot tfisser żieda sostanzjali fil-vjaġġi lejn Malta mill-Italja.
Hu qal li dan ifisser li fix-xitwa li ġejja s-'seat capacity' lejn Malta se tkun żdiedet sostanzjalment u issa trid tkun il-ħidma flimkien tal-Gvern, l-Awtorità tat-Turiżmu, l-MHRA u l-imsieħba biex ikun assigurat li dawn jimtlew.
DELEGAZZJONI TAL-GVERN SLOVAKK F’MALTA BIEX TADOTTA L-MIŻURI TAL-EWRO: Delegazzjoni tal-Gvern Slovakk filgħodu żaret l-uffiċini tal-Kumitat Nazzjonali għall-Bidla għall-Ewro, l-NECC.
Il-membri tad-delegazzjoni tkellmu mar-rappreżentanti Maltin dwar il-proċess tal-bidla għall-ewro.
Id-delegazzjoni kienet immexxija minn Peter Sika - is-segretarju tal-Istat fil-Ministeru tax-Xogħol, l-Affarijiet Soċjali u l-Familja Slovakk.
Is-Slovakkja saret membru tal-Unjoni Ewropea ma' Malta fl-2004 u qed tittama li ddaħħal l-Ewro fl-2009, iżda għad trid tgħaddi mill-ħames eżamijiet li għaddiet Malta minnhom biex iddaħħal l-ewro.
Id-delegazzjoni f'Malta ġiet biex tara dak li qed isir mill-NECC bit-tħejjija għall-ewro, u b'hekk tadotta wħud mill-miżuri li ttieħdu Malta meta s-Slovakkja tasal biex iddaħħal l-ewro wkoll.
Ir-rappreżentanti Maltin u dawk Slovakki tkellmu fost l-oħrajn dwar il-kampanja ta' informazzjoni li issa kienet intensifikata hekk kif fadal biss ftit iktar minn tliet xhur biex nibdew nużaw l-ewro.
Issemmiet ukoll l-iskema FAIR li qed tkun suċċess u hi importanti biex ikun assigurat li l-bidla mill-prezzijiet mil-lira Maltija għall-ewro qed issir kif suppost.
IL-KUMITAT KONTRA L-IMPJANT TA’ RIĊIKLAĠĠ JEĦODHA KONTRA L-KUMMISSARJU DIMAS: ara li l-Kummissjoni Ewropea waqqgħet l-ilmenti kollha li kien qed jagħmel il-Kumitat kontra l-Impjant ta' Riċiklaġġ f'Sant Antnin, issa l-istess Kumitat qed jeħodha kontra l-Kummissarju Ewropew għall-Ambjent Stavros Dimas.
F'konferenza tal-aħbarijiet iċ-Chairman tal-Kumitat u s-Sindku Laburista tal-Fgura Darren Marmara qal li l-Kumitat magħmul minn Sindki Laburisti kien insultat bir-risposta tal-Kummissjoni Ewropea.
Ir-risposta li kien qed jirreferi għaliha Darren Marmara hi ittra li ġġib id-data tal-4 ta' Lulju li għadda.
F'din l-ittra l-Kummissjoni kienet ċara ħafna fi kliemha, fejn sostniet li l-kwistjoni fejn għandu jkun l-Impjant ta' Riċiklaġġ hi totalment f'idejn il-pajjiż inkwistjoni.
Qalet ukoll li bl-analiżi li għamlet il-Kummissjoni Ewropea ma setgħetx tidentifika ksur fid-Direttiva tal-Environmental Impact Assessment.
Wara li l-Kumitat għal Kontra l-Impjant irċieva din ir-risposta, issa qed jgħid li se jressaq aktar provi u dokumenti lill-Kummissjoni Ewropea u lill-Kummissarju Stavros Dimas.
Fl-istess konferenza ċ-Chairman tal-Kumitat tkellem dwar id-diskors li għamel il-Ministru George Pullicino ftit tal-jiem ilu fis-sit ta' Sant Antnin.
Filwaqt li semma bosta punti li għall-Kumitat jidhru bħala nuqqasijiet, Darren Marmara ma semmiex ix-xogħol li qed isir għall-immodernizzar tal-Impjant għar-Riċiklaġġ ta' Sant Antnin.
Dan il-proġett qed isir b'investiment ta' €26 miljun.
L-MLP JAGĦŻEL LI JĦALLAS MULTA BIEX JAĦBI L-KONTIJIET: F'dawn l-aħħar snin il-Partit Laburista qatt ma ppubblika l-finanzi tal-kumpaniji tiegħu u dan minkejja li hu obbligat bil-Liġi biex jagħmel dan.
Minflok il-Partit Laburista jagħżel li jħallas multa ta' Lm25 fis-sena.
Dan żvelah il-Prim Ministru u Kap tal-Partit Nazzjonalista Lawrence Gonzi wara li kien stieden lil kulħadd biex imur ifittex min mill-partiti politici hu trasparenti u jippubblika l-finanzi tiegħu u min le.
“MALTARIGHTNOW.COM GOES YOUTUBE” – SERVIZZ IEĦOR INTERATTIV GĦALL-FAMILJA KOLLHA: "MaltaRightNow.com goes YouTube" hu l-aktar servizz riċenti fil-katina ta' servizzi ta' MaltaRightNow.com.
Kif juri l-isem ta' dan is-servizz interattiv ġdid, MaltaRightNow.com se juża s-servizzi pprovduti minn YouTube biex il-filmati li jixxandru minn dan in-newsportal ikunu aċċessibli fuq dan is-sit li jxandar filmati minn madwar id-dinja.
L-ewwel filmat imxandar fuq "MaltaRightNow.com goes YouTube" hu l-kanzunetta rebbieħa tal-Konkors Kanzunetta Indipendenza 2007, filwaqt li fil-jiem li ġejjin se jixxandru filmati oħra li xxandru fix-xhur li għaddew.
Aktar ma jgħaddi ż-żmien il-lista tal-filmati se jiżdiedu bil-possibiltà li dawk li huma membru tas-sistema YouTube jistgħu wkoll jgħaddu l-kummenti tagħhom dwar dawn il-filmati. 
IX-XOGĦOL FUQ SMARTCITY SE JIBDA F’OTTUBRU LI ĠEJ: Ix-xogħol fuq is-sit fejn se jkun żviluppat SmartCity Malta f'Rikażli se jibda mill-1 ta' Ottubru meta s-sit se jingħalaq biex mis-17 ta' Ottubru jibda t-twaqqigħ tal-fabbriki eżistenti u minflok jitla' l-bini li se jkun qed joħloq aktar minn 5,600 impjieg ġdid.
Dan ħabbru l-Prim Ministru u Kap tal-Partit Nazzjonalista Lawrence Gonzi waqt li kien qed ikun intervistat mir-reporter tal-media Laburista Charlon Gouder.
Filwaqt li fakkar kif anqas minn sena ilu Alfred Sant kien iddeskriva dan il-proġett bħala wieħed ta' spekulazzjoni, l-Prim Ministru appella lill-Partit Laburista biex jirrikonoxxi l-kisbiet kbar li qed jagħmel il-Partit Nazzjonalista fil-Gvern u jifraħ bis-suċċessi li qed jinkisbu.
Waqt li kien qed iwieġeb għall-mistoqsijiet tar-reporter tal-media Laburista, l-Prim Ministru qal li l-Partit Nazzjonalista jirbaħ lill-Partit Laburista fuq il-viżjoni li għandu għall-ġejjieni tal-familji u t-tfal, u fuq kollox fuq il-politika.
Għal aktar minn darba Lawrence Gonzi sostna li meta l-poplu se jkun mitlub biex jagħżel min għandu jmexxi l-pajjiż, konvint li se jagħraf li l-Partit Nazzjonalista hu l-aħjar u kull deċiżjoni li jieħu l-poplu se tkun rispettata.
SE JKUNU EŻAMINATI L-APPLIKAZZJONIJIET GĦALL-PROĠETTI B’FONDI TAL-UNJONI EWROPEA: Fi ftit jiem oħra kumitat ta' evalwazzjoni fi ħdan il-Ministeru tal-Finanzi se jibda jeżamina bir-reqqa 74 applikazzjoni għall-proġetti li se jsiru b'parti mit-€855 miljun li ġejjin mill-Unjoni Ewropea għall-2007-2013.
Dan jista' jsir wara li f'Ġunju li għadda Malta kienet l-ewwel pajjiż li kellha l-approvazzjoni tal-Kummissjoni Ewropea biex tibda l-proġetti.
Minn dawn l-74 applikazzjoni jridu jintgħażlu b'kemm jiswew €170 miljun fi proġetti.
Il-bqija jkollhom ċans jerġgħu japplikaw meta joħorġu sejħiet oħra.
Dawn id-dettalji tahom is-Segretarju Parlamentari fil-Ministeru tal-Finanzi Tonio Fenech, li spjega li dawn il-proġetti se jkunu qed jilħqu l-bżonnijiet tal-pubbliku u allura tal-pajjiż anke wara l-proċess ta' konsultazzjoni li kien sar dwar kif se jintefqu l-fondi li ġejjin.
L-applikazzjonijiet, li kellhom jintbagħtu sas-7 ta' Settembru li għadda, saru għal proġetti fl-infrastruttura tal-intrapriża, fir-riċerka u l-innovazzjoni, fit-turiżmu, fit-toroq, fl-edukazzjoni, fis-servizzi soċjali u anke fis-saħħa.
Meta kien qed jitkellem dwar l-applikazzjonijiet li daħlu Tonio Fenech qal li bħalissa qed isir investigazzjoni fuq tliet entitajiet: li huma l-Awtorità Maltija għat-Turiżmu, il-Ministeru għall-Iżvilupp Urban u Toroq u l-Ministeru għall-Kompetittività u l-Komunikazzjoni.
Dan għaliex erba' applikazzjonijiet mingħandhom waslu tard.
Tonio Fenech qal li l-Gvern ma jistax jippermetti li minħabba xi persuni jintilfu fondi mill-UE u għalhekk, sakemm isiru l-investigazzjonijiet, hemm xi persuni sospiżi. 
REAZZJONI POŻITTIVA GĦALL-VIŻJONI TAL-GVERN GĦALL-PORT IL-KBIR: Ħafna mis-sindki tal-lokalitajiet fl-inħawi ta' madwar il-Port il-Kbir kellhom reazzjoni pożittiva għall-viżjoni li ħabbar il-Gvern għall-Port il-Kbir – strateġija li tinkludi 20 proġett marbuta mat-turiżmu, il-kultura, l-industrija u s-servizzi marittimi.
Dawn il-proġetti, li jridu jkunu implimentati sas-sena 2015 mistennija joħolqu impjiegi ġodda u jtejbu l-attività soċjo-ekonomika f'pajjiżna, b'mod partikolari fil-lokalitajiet madwar il-port.
F'Dar il-Mediterran għall-Konferenzi saret l-ewwel laqgħa ta' konsultazzjoni dwar din il-viżjoni tal-gvern mas-Sindki u r-rappreżentanti tal-Kunsilli tal-lokalitajiet madwar il-Port il-Kbir.
Fil-laqgħa ħadu sehem il-Viċi-PM u l-Ministru tal-Ġustizzja u l-Intern Tonio Borg u l-Ministru tal-Investiment, l-Industrija u l-IT Austin Gatt.
Fil-ftuħ tal-laqgħa l-Ministru Austin Gatt qal li l-proċess ta' konsultazzjoni se jibqa' għaddej sal-aħħar ta' Novembru jew il-bidu ta' Diċembru.
Austin Gatt elenka l-proġetti kollha u qal li dawn se jkomplu l-proċess ta' riġenerazzjoni li beda fl-inħawi tal-Port il-Kbir fis-snin li għaddew.
Min-naħa tiegħu l-Viċi PM Tonio Borg fakkar li f'din iż-żona diġà saru proġetti kbar li qed iħallu effett pożittiv fosthom il-Valletta Waterfront, ix-Xatt tal-Birgu u l-Marina u l-kumpless sportiv tal-Kottonera.
Issa, qal Tonio Borg, il-Gvern qed jippreżenta proposti konkreti għal għoxrin proġett ieħor li qed ilaqqa' l-kunsilli lokali involuti għax irid il-koperazzjoni tagħhom fit-twettiq ta' dawn il-proġetti.
IL-KAMRA TAL-KUMMERĊ U L-INTRAPRIŻA TILQA’ L-PJAN TAL-GVERN DWAR IL-KERA: Il-Kamra Maltija tal-Kummerċ u l-Intrapriża laqgħet dak li stqarr il-Prim Ministru Lawrence Gonzi meta tkellem dwar ir-riforma fil-Liġi tal-Kera.
Il-Prim Ministru kien qed jitkellem waqt programm fuq l-istazzjon nazzjonali u sostna li bħalissa l-Gvern qed jagħlaq il-proposta dwar il-kera u dwarha se ssir konsultazzjoni mal-Oppożizzjoni.
Il-Kamra Maltija tal-Kummerċ u l-Intrapriża sostniet li ilha ħafna tinsisti biex ikun hemm soluzzjoni effettiva għal-Liġi tal-Kera speċjalment fuq l-inġustizzji li kien hemm qabel il-ftehim tal-1995.
Filwaqt faħħret il-ħidma tal-Gvern f'dan ir-rigward, il-Kamra tal-Kummerċ qed tħeġġeġ għal ftehim mill-partijiet kollha konċernati biex is-sidien ta' ċerta propjetà ma jibqgħux ibatu t-telf.
Il-Ġimgħa 21 Settembru:
IL-PN B’VIŻJONI FIT-TUL BIEX NIRNEXXU LKOLL FLIMKIEN – il-Prim Ministru Lawrence Gonzi: Il-Prim Ministru u Kap tal-Partit Nazzjonalista Lawrence Gonzi f' mass meeting fuq il-Fosos tal-Furjana elenka l-viżjoni għat-tul li għandu l-PN.
Il-Prim Ministru kien ukoll ċar dwar id-determinazzjoni, l-entużjażmu u l-passjoni li għandu l-PN biex wara li sema', u ser ikompli jisma' lill-poplu, qiegħed iwelled flimkien mal-poplu kollu viżjoni li twassal sal-2015 biex lkoll nirnexxu flimkien.
Fil-ftuħ tad-diskors tiegħu fl-okkażjoni il-Prim Ministru u Kap tal-PN Lawrence Gonzi irrefera għal silta mill-Innu Malti, "lil din l-art ħelwa", u qal li din is-silta tinżel għasel għal din l-art għażiża tagħna.
Hu fakkar li fil-21 ta' Settembru 1964 dawk li kellhom ix-xorti jkunu preżenti raw il-bandiera Maltija tiela biex twelled il-pajjiż sovran u indipendenti.
Anke dak iż-żmien il-Prim Ministru Ġorġ Borg Olivier f'isem il-PN talab biex niġġudikawh għal dak li jagħmel u mhux li jgħid biss.
Lawrence Gonzi qal li Ġorġ Borg Olivier ta identità nazzjonali lil kulħadd, mexxa Gvern tal-Maltin kollha u ġab l-Indipendenza biex nirnexxu lkoll.
Il-Kap tal-PN fakkar li inqas minn tliet snin ilu pajjiżna għamel pass ieħor ’il quddiem meta hu bħala Prim Ministru f'isem il-poplu kollu Malti kellu l-unur ikun fl-Irlanda jara l-bandiera ta' Malta tiela flimkien mal-bnadar ta' disa’ pajjiżi oħra ġodda li flimkien ma’ Malta ssieħbu fl-UE.
Lawrence Gonzi qal li Eddie Fenech Adami, Kap ieħor kbir tal-PN kien tana pass ieħor 'il quddiem u mkien wassal lil Malta għas-sħubija fl-UE u dan biex ikollna għodda oħra biex ilkoll nirnexxu flimkien.
Għalhekk bil-kisba tal-Indipendenza u bis-sħubija fl-UE qed nirnexxu lkoll flimkien.
Fl-1 ta' Mejju 2004 bħala pajjiż Indipendenti u sovran aħna bi dritt stajna npoġġu madwar il-mejda tad-deċiżjonijiet tal-pajjiżi msieħba fl-UE u b'vuċi soda niddeċiedu mal-pajjiżi l-oħra għall-ġid tagħna.
Il-Prim Ministru qal li l-għajta tal-poplu Malti matul il-kampanja tar-Referendum kienet Għalina, għal Uliedna u għal Pajjiżna.
Ħaddieħor ried li Malta ssir Żvizzera fil-Mediterran iżda l-poplu Malti qallu le għax ried li naħdmu għal ġid tagħna, ta' uliedna u ta' pajjiżna bħala membri fl-UE.
Lawrence Gonzi qal li fl-1 ta' Mejju 2004 għalaqna kapitlu fl-istorja ta' pajjiżna u ftaħna d-destin tagħna u ta' uliedna għal era ġdida bħala msieħba fl-UE.
SPETTAKLU FIL-FESTI TAL-INDIPENDENZA: Hekk kif jintemm il-Mass Meeting fuq il-Fosos tal-Furjana s-serata kompliet bi spettaklu li baqa’ għaddej sa nofsilejl meta kif inhi t-tradizzjoni ndaqq l-Innu Malti u ttellgħet il-bandiera Maltija b’tifkira tal-ġrajja li seħħet 43 sena ilu, meta l-Prim Ministru Gorg Borg Olivier ingħata d-dokumenti tal-Indipendenza.
L-ispettaklu kellu t-tema “The Final Countdown” u kien ipprovdut minn Mark Spiteri Lucas u l-band tiegħu.
Fl-ispettakli ħadu sehem numru kbir ta’ artisti, fosthom Chiara, Ludwig Galea, Ivan Spiteri Lucas, Triccas, Charlene u Natasha, Debbie Scerri, Nadine Axisa, Glenn Vella, Maria Mallia, Christabelle Borg, Marilena u Brooke.
Taw is-sehem tagħhom iż-żeffiena tad-Dancel Dance Troupe – koreografija li hija f’idejn Celaine Buhagiar.
Il-lejl tal-Indipendenza intemmet bit-tlugħ tal-lotterija Indipendenza – tradizzjoni li wkoll tifforma parti prinċipali minn dawn il-festi.
ATMOSFERA TA’ FESTA FIL-BELT VALLETTA – Il-lum Festa għal Malta Indipendenti: Tul il-ġurnata saru ċ-ċerimonji uffiċjali biex jitfakkar it-43 anniversarju mill-kisba tal-Indipendenza.
It-toroq tal-Belt Valletta kienu mżejna bil-parata mill-banda tal-Forzi Armati flimkien mal-Gwardja tal-Unur li mill-Furjana mmarċjaw sa Misraħ San Ġwann.
Spikkat il-preżenza qawwija ta' turisti fil-Belt Valletta.
Kien imiss li mal-wasla tal-Pirm Ministru f'Misraħ San Ġwann jindaqq l-Innu Malti.
L-istess noti tal-innu Malti laqgħu lil President ta' Malta Eddie Fenech Adami li wara, kif inhi t-tradizzjoni, spezzjona l-gwardja tal-unur.
Fil-Konkatidral ta' San Ġwann kienet iċċelebrata l-quddiesa pontifikali li għal sena oħra tmexxiet mill-Arċisqof Emeritus Ġuzeppi Mercieca, hekk kif l-Arċisqof Pawlu Cremona jinsab Ruma għal konvenju tal-Isqfijiet.
Tul il-priedka Monsinjur Ġużeppi Mercieca fakkar li kull politiku għandu jmexxi lil pajjiżu b'morali sodi, trasparenza u responsabilità hekk kif il-poplu jgħożż u japprezza jistenna u jirrispetta l-politiku integru, responsabbli u onest.
Hu tkellem dwar il-libertà tal-bniedem li trid tkun imsejjsa fuq il-verità ta' Alla – il-verità li tirrispetta d-dinjità tal-bniedem.
Hu kompla li kulħadd għandu sehem fit-tisħiħ tal-verità t' Alla, fost l-oħrajn bit-tisħiħ tal-valuri favur il-ħajja mil-bidu tagħha u favur il-familja.
Waqt il-quddiesa kien hemm preżenti l-ogħla awtoritajiet tal-pajjiż.
Spikka n-nuqqas tal-preżenza tal-ogħla uffiċjali tal-oppożizzjoni.
Iċ-ċerimonji uffiċjali komplew fejn il-monument tal-Indipendenza fil-Furjana bil-Prim Ministru u l-President Malti jpoġġu l-fjuri f'riġlejn il-monument li jfakkar lil Malta Indipendenti.
Iċ-ċerimonja għalqet bl-isparar ta' 21 salut, segwit mill-Innu Malti.
IL-PARTIT LABURTISTA JIBDA L-KAMPANJA ELETTORALI B’FOLLA ĊKEJKNA F’BIRŻEBBUĠA: Il-Partit Laburista beda l-kampanja elettorali tiegħu, hekk kif ilbieraħ filgħaxija saret attività organizzata fil-bajja ta' Birżebbuġa.
Skont is-Segretarju Ġenerali tal-MLP Jason Micallef din kienet il-bidu ta' triq li se twassal sal-elezzjoni ġenerali.
L-aktar li spikkaw f'din l-attività kienu folla ċkejkna u l-kant isteriku tal-Mexxej Laburista Alfred Sant "Viva l-Labour, Viva l-Labour, hej ..."
Quddiem dawk preżenti f'Birżebbuġa, Sant qara diskors li fih enfasizza li l-Partit Laburista għandu pjan.
Iżda minflok spjega dan il-pjan infexx f'attakki fuq diversi Ministri, Awtoritajiet, Korporazzjonijiet u fuq ix-Xandir Pubbliku.
Alfred Sant maqdar ukoll għadd ta' proġetti li qed iwettaq il-Gvern Nazzjonalista u qal li qed jinħlew il-flus.
Hu kkritika lill-PM Lawrence Gonzi għax ma jiddejjaqx li jintużaw il-flus għall-proġetti.
Sadanittant qabel il-Kap tal-Oppożizzjoni tkellmu wkoll id-Deputati Mexxejja Charles Mangion u Michael Falzon.
Dawn ukoll ikkonċentraw id-diskors tagħhom fuq il-pjan li għandu l-Partit Laburista, iżda qatt ma semmew x'fih.
IPPREŻENTATI L-PROPOSTI TAL-GVERN GĦAR-RIFORMA FIT-TRASPORT PUBBLIKU: Il-Gvern ippreżenta l-proposti tiegħu għar-Riforma fit-Trasport Pubbliku, li tinkludi l-karozzi tal-linja u s-servizz tal-ferries wara li ġiet konkluża l-ewwel parti tal-konsultazzjoni pubblika, li kienet għaddejja fl-aħħar xhur.
Il-preżentazzjoni tal-proposti saret mill-Ministru tal-Infrastruttura, Trasport u Komunikazzjoni Austin Gatt waqt Konferenza Nazzjonali, li għaliha attendew dawk kollha interessati fis-settur, inkluż xufiera ta' karozzi tal-linja.
Il-proposti jinkludu: - Servizz tal-linja li jitħaddem kuljum bejn is-6:00am u l-11:00pm; - Ikun hemm servizz anke bil-lejl; - Il-frekwenza bejn kull vjaġġ tkun ta' bejn 10 minuti u 30 minuta; - Jiżdiedu vened ġodda tal-linja fil- Luxol, Raħal Ġdid, il-Marsa, l-Ajruport Internazzjonali, l-Imsida u l-Isptar Mater Dei;
-Ix-xufiera ma jibqgħux jaħdmu ħinijiet twal; - Jiżdiedu faċilitajiet ġodda fil-vened proposti; - Il-flotta tal-karozzi tal-linja tkun tinkludi vetturi ta' daqsijiet differenti;
-L-istandard ta' emmissjonijiet għandha tkun EURO III jew ogħla; - Tiġi introdotta sistema ġdida ta' xiri tal-biljetti; - Fejn hu possibbli jiżdiedu l-bus lanes.
Il-Ministru Austin Gatt spjega li dwar din ir-Riforma l-Gvern għadu miftuħ għal kull suġġeriment, filwaqt li qal li din is-sistema l-ġdida għandha tibda titħaddem sal-2009.
Hu qal li għal dan is-servizz tal-linja għandu jinħareġ tender pubbliku, filwaqt li sostna li l-Gvern se jibqa' kommess li jagħti kumpens xieraq lis-sidien fejn ikun hemm bżonn.
Aktar dwar ir-Riforma tat-Trasport Pubbliku iżda r-Riforma tat-Trasport Pubbliku ma tiqafx hawn, għax anke f'Għawdex se jiġi estiż is-servizz tal-linja bejn l-irħula u bil-lejl.
F'dan il-każ il-Gvern dispost jagħti direct order għas-servizz għax b'hekk ma tkun qed tinkiser l-ebda regola tal-UE.
Iżda dan ma jistax isir fil-każ ta' Malta.
Proposti oħra jinkludu: - Sistemi ġodda ta' park and ride f'lokalitajiet bħall-Marsa u St. Andrew's.
-Tiġi msaħħa l-konnessjoni bejn l-Ajruport Internazzjonali u l-Port taċ-Ċirkewwa.
-Jittejjeb is-servizz tal-ferries minn Tas-Sliema għall-Belt u mill-Belt għall-Kottonera.
-Jibdew joperaw rotot f'postijiet li sal-lum għadhom mhumiex jintlaħqu, bħall-housing estates il-ġodda.
Matul din il-Konferenza saru numru ta' interventi mill-pubbliku.
Filwaqt li kien hemm xi xufiera li kontinwament bdew jinterrompu l-preżentazzjoni li bdiet issirilhom, oħrajn tkellmu bi kritika kostruttiva dwar dawn il-proposti.
Saħansitra kien hemm xufiera li apprezzaw il-fatt li din ir-riforma hi meħtieġa.
KONFERENZA DWAR ID-DRITTIJIET TA’ PERSUNI B’DIŻABILITÀ: Il-Federazzjoni Għawdxija Persuni b'Diżabiltà organizzat konferenza bl-isem 'Id- Drittijiet tal-Persuni b'Diżabbiltà.
Din il-konferenza kienet tifforma parti mill-attivitajiet tal-ġimgħa ddedikata lill-persuni b'diżabilità.
Il-Konferenza nfetħet b'diskors tal-okkażjoni mill-Ministru għal Għawdex Giovanna Debono.
Fid-diskors tagħha, hi faħħret il-Federazzjoni li hija rikonoxxuta bħala l-vuċi li tirrappreżenta lill-persuni b'diżabilità f'Għawdex, kemm fuq bażi reġjonali u anke nazzjonali.
Fid-diskors tagħha Giovanna Debono semmiet ukoll l-ftehim bejn il-Ministeru għal Għawdex u l-Federazzjoni Għawdxija Persuni b'Diżabilità, fejn iż-żewġ entitajiet qablu li se jagħmlu l-ħila tagħhom biex flimkien jippromovu 'l quddiem il-qasam tad-diżabilità f'Għawdex.
Joe Camilleri, iċ-Chairperson tal-Kummisjoni Nazzjonali Persuni b'Diżabilità ta ħarsa lejn il-kontenut tal-konvenzjoni tan-Nazzjonijiet Uniti dwar id- drittijiet tal-persuni b'Diżabiltà.
Qal ukoll li Malta qiegħda fil-proċess biex tirratifika din il-konvenzjoni.
Waqt l-istess konferenza tkellem ukoll il-President tal-Federazzjoni Dr Kevin Cutajar li fl-intervent tiegħu ffoka fuq il-liġijiet ta' Malta li jirrigwardjaw il-persuni b'diżabilità partikolarment il-Liġi Opportunitajiet Indaqs.
Il-konferenza ġiet fi tmiemha b'diskors mill-Isqof ta' Għawdex Mons Mario Grech.
L-Italja ser tirċievi somma rekord ta’ 670 miljun ewro mill-Unjoni Ewropea.
Il-fondi ser jingħataw lir-reġjun ta’ Emiglio Romagna, li ntlaqat minn żewġ terremoti f’Mejju li għadda.
Din hija l-ikbar somma li l-Unjoni qatt tat minn meta nħoloq il-Fond ta’ Stabilità, li minnu ser joħorġu l-flus.
It-terremoti ħallew 27 persuna mejta u 350 oħra midruba.
Mal-45 elf persuna kellhom iħallu djarhom.
Kelliem għall Unjoni Ewropea qal li l-priorità ser tkun li dawk li spiċċaw bla dar jingħataw saqaf fuq rashom. 
Rivista Daniża ħabbret li għada se jippubblika uħud mir-ritratti tal-Prinċipessa Kate Middleton b’sidirha barra.
Fil-ħarġa ta’ għada, jidher li b’kollox se jkun hemm madwar 16-il paġna dwar il-Prinċipessa tal-Ingilterra.
Ir-rivista qalet li rnexxielha tikseb ir-ritratti tal-Prinċipessa ġimgħa wara li ppubblikahom il-ġurnal Franċiż Closer.
Baqa’ biss xahar u nofs mill-elezzjonijiet presidenzjali Amerikani fl-Amerika.
Skont l-aħħar stħarriġ, jidher li Barack Obama huwa l-favorit li jerġa’ jirbaħ dawn l-elezzjonijiet.
Filfatt, skont il-Wall Street Journal, Obama qed igawdi vantaġġ ta’ 5 punti perċentwali fuq Mitt Romney.
Jidher ukoll li l-Amerikani aċċettaw il-politika ta’ Obama dwar l-ekonomija u x-xogħol. 
Fil-Pakistan, 8 persuni nqatlu u 22 oħra weġġgħu waqt splużjoni li saret fil-belt ta’ Peshawar fil-Majjistral tal-pajjiż.
Fost il-vittmi hemm nisa u tfal.
Skont il-Pulizija Pakistana, dan kien attentat fuq karozza tal-militar.
Bħalissa f’Peshawar tinħass tensjoni kbira hekk kif qed isiru bosta protesti kontra l-film Amerikan li mar kontra l-Iżlam. 
Il-Prim Ministru Lawrence Gonzi u l-Ministru tal-Finanzi Tonio Fenech għandhom jerfgħu huma r-responsabbiltà politika tal-iżball faħxi ta' €40 miljun li ħadu fil-Baġit 2012.
F'Novembru li għadda, meta proprju ġie ppreżentat il-Baġit għal din is-sena, kemm Gonzi kif ukoll Fenech ftaħru li setgħu jserrħu ras il-familji Maltin u Għawdxin, għax skont huma bl-għaqal u s-serjetà tagħhom nirbħu l-maltemp.
Iżda bilkemm laħqu għaddew xahrejn minn dakinhar, li fl-eqqel ta' kriżi politika, li ħakmet lill-istess Gvern, għarrfuna baxx baxx u  bl-aktar mod żleali (ma kellhomx kuraġġ isemmu ċ-ċifra ta' kemm kien jammonta l-iżball) li l-Baġit imressaq quddiem il-Kummissjoni Ewropea falla bl-ikrah! 
Fil-fatt, wara li fliet bir-reqqa l-Baġit 2012 fl-isfond tal-kriżi li ħakmet l-ewro, il-Kummissjoni Ewropea ntebħet li hemm xi ħaġa ħażina.
Bħalma rrimarka fid-dettal il-korrispondet regolari ta' dan il-ġurnal, Platernian, u l-Oppożizzjoni Laburista, dak li kien qed jipproponi l-Gvern mhux biss ma kienx sostenibbli, iżda kien se jwassal lid-defiċit ta' pajjiżna biex ikompli jaqbeż il-mira stabbilita ta' 3% tal-Prodott Gross Domestiku.
Il-Kummissjoni Ewropea issa ordnat lill-Gvern biex jara x'miżuri  se jieħu ħalli jnaqqas in-nefqa b'€40 miljun. 
Fuq kollox kien insult għall-intelliġenza tal-poplu meta Gonzi u Fenech nhar il-Ħamis ipprovaw jieħdu rikba b'xejn fuq il-falliment tagħhom stess u jiddikjaraw li l-Unjoni Ewropea kienet sodisfatta bil-miżuri li ħadu biex jiġi kkontrollat id-defċit.
Agħar minn hekk, sallum il-Ministru Fenech għadu ma qalx lill-poplu minn fejn se jaqta' dawn l-€40 miljun li wiegħed li jinvesti fil-baġit għal din is-sena.
Għadu ma qalx jekk din is-somma konsiderevoli hijiex se tinqata' mill-edukazzjoni, mis-saħħa jew minn xi inizjattiva u/jew programm li tant ftaħar bihom fil-Baġit.
Kulma qalilna s'issa kien biss li mhux se jimpjega aktar ħaddiema maċ-Ċivil, anke jekk din il-miżura kienet ripetuta u mwegħda fil-Baġit preċedenti, dak għall-2011, u wkoll ma żammhiex għax kif nafu lkoll l-impjegati mas-settur pubbliku, mhux biss ma naqsux, iżda ħadu rankatura 'l fuq. 
Fl-isfond ta' dan kollu, ftit li xejn il-poplu jista' jserraħ rasu bir-riżultati li qed jikseb dan il-Gvern.
Tant hu hekk li proprju nhar il-Ġimgħa li għadda kompliet toħroġ il-verità dwar kemm l-ekonomija u l-finanzi ta' pajjiżna jinsabu fi stat tajjeb kif trid tipprova tagħti l-impressjoni s-sistema GonziPN.
Wara Moody's f'Ottubru li għadda, l-aġenzija ta' kreditu Standard & Poor's ukoll naqqset ir-rating' tal-ekonomija lokali bil-konsegwenza li pajjiżna se jispiċċa joħroġ madwar €60 miljun oħrajn biex jiggarantixxi s-sehem ta' Malta fil-Fond Ewropew.
Ġie kkonfermat għal darb'oħra li l-ekonomija tagħna mhix bil-wisq aħjar minn dik ta' pajjiżi li GonziPN jitgħaxxaq jitkaża bihom. 
It-tnaqqis tar-rating' ta' Malta jfisser ċar li r-riżultati ta' GonziPN fis-settur huma ħżiena u dan minkejja li fl-aħħar tliet snin u nofs għabba lill-poplu Malti bl-ogħla kontijiet tad-dawl u l-ilma waqt li hu u l-Ministri tiegħu tħanżru biż-żieda ta' €500 fil-ġimgħa, fost perkaċċi oħrajn!
WISQ probabbli li issa li għaddew il-festi tal-Milied u l-Ewwel tas-Sena bosta tfal diġà warrbu r-rigali li tawhom il-ġenituri.
Imma hemm rigali li jingħataw li jibqgħu jintużaw għal tul ta' żmien.
Fosthom l-għoti ta' xi organu.
RAYMOND ZAHRA, missier li lil bintu taha kilwa, jitkellem ma' GAETANO MICALLEF dwar dak li għadda.
L-agħar ħaġa li missier jista' jgħaddi minnha huwa meta tiġri xi ħaġa ħażin lil uliedu.
Kif ħadtha l-aħbar li bintek kellha l-meninġite u mbagħad kellha bżonn kilwa?
Il-każ tal-meninġite kien xokk kbir ħafna.
Niftakar li dakinhar li sirna nafu, it-tifla, Amy, irritornat mill-Università għax kienet ħassitha ma tiflaħx.
Jien għandi ħanut u ssoltu kont naraha għaddejja minn quddiemu.
Dakinhar ma rajthix u ċempilt id-dar u rrispondini ħuha Aron.
Għidtlu oħtok waslet? Qalli iva, imma qaltlek tqajjimix għax qiegħda tħossha daqsxejn ma tiflaħx.
Fis-7.00 p.m. għalaqt il-ħanut, irritornajt id-dar u  bqajt tiela dritt ħdejha.
Għidtilha x'għandek Amy? Niftakar ma kellha aptit xejn u qaxxartilha tuffieħa għalkemm ftit kielet.
U s-soltu bil-lejl dejjem inqum nittawlilhom it-tfal imma dak il-lejl, ma nafx għaliex, ma qomtx.
Filgħodu x'ħin qomt ommha kienet ħdejn il-bieb sejra għax-xogħol u mort nittawwal lil Amy.
Niftakar li dakinhar kellu jkun hemm funeral ta' ħabib tagħha, ċemplitilha ħabiba tagħha u lil Amy smajtha tgħidilha li ma kinitx ġejja għax kienet qed tħossha ma tiflaħx. 
Meta qaltli li kienet għadha mhix tħossha sew staqsejt­ha jekk riditx inġibilha t-tabib, u qaltli owkej.
Malli qaltli hekk bħal donnu ndunajt li kien hemm xi ħaġa ħażina.
Infatti għajjat lill-mara u għidtilha titla' għax it-tifla ma kinitx qiegħda tħossha sew.
X'ħin staqsitha x'għandha, Amy weġbitha li kienet qiegħda tħossa bla saħħa, il-mara riedet li la ħa nġi­bulha t-tabib, toqgħod fil-kamra tagħna peress li tagħha kienet mimlija kotba.
Taf int kif jagħmlu ċetu nisa!
Imma malli morna biex nerfugħa waqgħetilna mal-art.
U ndunajt li kien hemm xi ħaġa li mhux sew.
Ommha ratilha wkoll qishom dbabar u ħsibt li kienet xi ħożba.
X'ħin ġie t-tabib mill-ewwel qalilna biex inċemplu l-ambu­lanza. 
Għidtlu għandha xi lewkemja jew kanċer? Taf int, l-ewwel ma jiġik il-ħsieb fuq it-tfal dak.
Qalli le, imma hemm bżonn urġenti ta' ambulanza.
Kif qalli li urġenti ħriġt indur bil-vann għall-ambulanza, ilħaqtha u għidtilhom biex jimxu warajja. 
Niżżluha isfel u tlajt magħha fl-ambulanza.
Saqajha bdew jintlew bid-dbajjar u bdejt nara l-vini qishom jinqasmu.
In-ners qaltli dawk mhuma xejn issa jirranġawlha kollox.
Qaltli li kellha daqsxejn velenu fid-demm.
Dak il-ħin għidt issa tmur l-isptar, jagħtuha l-kura u tiġi għan-normal. 
Imma meta wasalna l-isptar għamlulha pajp ma' wiċċha u daħħluha fl-ITU.
Hemmhekk indunajt li kienet gravi ħafna.
Wieħed mill-infermieri saħansitra qalli mur busha lit-tifla.
Għidtlu issa nbusha la tqum.
Qalli għax ħa nraqqduha u jaf tkun l-aħħar bewsa.
Malli qalli hekk… anke issa qed ngħidha nħossni qed nemozzjona ruħi. 
Lilha ma ridtx ngħidilha… ridt nagħmlilha l-kuraġġ.
U qaltli x'għandi pa? Sadanittant kont naf x'għandha għax qaluli li gravi.
Imma ma ridtx nuriha.
U għidtilha għandek daqsxejn ta' virus u b'naqra mediċina jfej­quk.
Imma kif ħriġt 'il barra nfqajt nibki.
Ma flaħtx.
Kien hemm il-mara u staqsitni x'ġara.
M'għidtilix li qaluli biex inbusha għax jaf tkun l-aħħar bewsa.
Għidtilha li qegħdin jgħiduli li għandha virus ikrah.
Għamilna 17-il jum, daqqa jgħidulna se tmut… u daqqa jgħidulna biex inħejju għall-funeral għax waslet fl-aħħar.
Tliet darbiet qaluhilna din.
Sadanittant saqajha bdew jiswiedu għax bdew jikkankraw.
Niftakar lit-tifel, li llum qed jistudja għal patri, jitlob lill-infermieri biex ikun jista' jagħlaq il-purtiera ħalli jagħmel siegħa jitlob għaliha.
Wara xi xahar li kienet ilha l-isptar kienu ġew fuqi żewġ professuri u qaluli li kien hemm ċans li jkun hemm bżonn ta' amputazzjoni.
Dakinhar li qaluli, veru ħadt xokk imma bqajt nittama li tfiq.
Ipprovajt naħseb b'mod pożittiv u allaħares ma tagħmilx hekk għax kieku tiġġennen. 
Imma fl-aħħar qalulna li kien se jkun hemm bżonn ta' amputazzjoni.
Jien u ommha bdejna ninkwetaw kif se ngħidu lilha.
Minn hawn u minn hemm aħna aċċettajniha imma hi kien għad kellha 21 sena u ma kontx naf kif kienet se taċċettaha. 
Niftakar li Amy qaltilhom lit-tobba li ma kinitx qiegħda tinkwieta għaliha daqskemm għalina.
Meta qalulha li konna nafu bħal donna ħadet ftit tar-ruħ.
U qaltilhom biex dak li għandhom jagħmlu jaqbdu u jagħ­mluh.
Fi Frar 2006 saret l-operazzjoni tal-amputazzjoni.
L-ewwel qatgħulha xi swaba u mbagħad baqgħu telgħin sa taħt l-irkoppa.
Imma l-Bambin ried li baqgħet ħajja.
U rkuprat.
Tgħallmet timxi, ġabet il-liċenzja tal-karozza l-Ingilterra għax hawn Malta ma ridux jagħtuhilha u erġajna bdejna qisu ħajja normali.
Sakemm tfaċċat il-problema tal-kilwa?
Hekk hu.
Wara sentejn u nofs ġiet fuqi u qaltli pa, qed inħossni mdardra.
U wara qisu tliet ġimgħat bdiet skużi ttella'.
Ċempilt lit-tabib u qalli li kien hawn virus.
Imma meta ġie u ralha l-pressjoni għolja qalilha ilek ma tagħmel test tad-demm?
Meta qaltlu iva għamlilha karta biex tagħmel it-testi­jiet.
Niftakar, filgħaxija kont qed nilgħab it-tennis, għax inħobb ngħaddi siegħa żmien hekk wara x-xogħol, u nirċievi telefonata mingħandha.
Qaltli li l-kliewi ma kinux qegħdin jaħdmu sew.
Minn hemm bdejna naraw min kien se jagħtiha l-kilwa li kellha bżonn.
Amy kellha erba' donaturi… jien, ħija li ġie mill-Awstralja, l-għarus tagħha Mark u ommu.
Peress li Amy hija O Positive' riedet xi ħadd O Positive' li jagħtiha l-kilwa.
Min għandu d-demm O Positive' jista' jagħti lil kulħadd imma hu jista' biss jirċievi mingħand min hu bħalu. 
Kienet fortunata biżżejjed li kellha erba' donaturi.
Mit-testijiet irriżulta li l-aktar kilwa kompatibbli kienet tiegħi.
Kont konvint li nagħtihilha.
Ried jiġri xi ħaġa lili biex le.
Bħal, ngħidu aħna, ma ngħaddix mit-test.
Għax niftakar kien hemm wieħed miegħi li bintu kellu bżonn kilwa u tiegħu ma kinitx taqbel magħha.
Fil-fatt spiċċat tatha l-kilwa zitha. 
Min jagħti kilwa jrid ikun 100 fil-mija jaqbel ma' min se jkun jirċeviha, u minbarra hekk ma jridx ikun hemm periklu għal saħħtu wkoll.
Għax tinsix li minn issa 'l quddiem se jkollu jgħaddi b'kilwa waħda.
Niftakar lill-professur li għamilli t-testijiet qabel l-operazzjoni jgħidli issa jekk trid tagħtiha kilwa tajba trid taqta' s-sigaretti.
Għax jien kont inpejjep pakkett u nofs imma meta sitt xhur qabel l-operazzjoni infurmawni li l-kilwa tiegħi kienet taqbel qtajthom.
Issa se nagħlaq erba' snin mingħajr ma nqabbad sigarett b'ħalqi.
Għamilt erbat ijiem l-isptar.
L-ewwel jumejn kont ftit skomdu biex irqadt.
Imbagħad wara erbat ijiem it-tabib qalli li stajt immur lejn id-dar.
Qagħadt ġurnata żejda l-isptar biex noqgħod mat-tifla.
Hija damet xi għaxart ijiem.
Ovvjament wara l-operazzjoni ma stajtx nerfa.
Imma bdejt niekol u nixrob normali.
Kont daqsxejn imqareb għax it-tabib qalli tmisx il-birra u ħadt xi naqra. 
Il-farrett tiegħi kien akbar minn tat-tifla.
F'kull każ  meta jeħdulek kilwa jridu jiftħu biex il-kilwa kemm jista' jkun jaqilgħuha fi stat tajjeb.
Allura l-farrett tad-donatur ikun akbar minn ta' min jirċeviha. 
L-operazzjoni rnexxiet u għalkemm illum b'kilwa waħda ma kien hemm l-ebda impatt fuq saħħti.
Fil-bidu ta' Frar nagħlqu tliet snin minn mindu għaddejna minn din l-operazzjoni u kellu bżonn il-Bambin iżomm idejh fuqha.
Riċentament ħadet riżultat tajjeb għax kull xahrejn trid tagħmel it-testijiet.
Kif ħadtha li kellek tgħaddi minn trawma wara oħra?
Tal-kliewi kienet trawma akbar minn tal-amputazzjoni.
Għax għall-familja kienet tinvolvi żewġ membri mhux waħda.
Immaġina lit-tifel u l-mara għandhom tnejn mill-familja qegħdin jagħmlu operazzjoni fl-istess ħin.
Kienet operazzjoni maġġuri.
Fil-fatt domt ma ġejt f'sensijja, u l-mara ħasbet li bqajt sejjer.
Imma ma kontx nibża għalija.
Qabel ma saret l-operazzjoni kont anzjuż ħafna.
Amy ġieli ma setgħetx torqod u konna noħorġu biex nipp­rovaw nikkalmaw.
Ġieli tlajna minn Marsaxlokk sax-Xemxija biex jgħaddi l-ħin.
Konna anzjużi ħafna.
Imbagħad meta sirna nafu bid-data qisha kkalmat il-biċċa. 
Id-data ma jgħidulekx mill-ewwel għax għall-operazzjoni jrid ikun hemm tliet professuri.
Għax fl-istess ħin li kienu qegħdin jaqilgħu l-kilwa minn ġo fija kienu qegħdin jagħmluha fit-tifla.
Meta jkun donatur ħaj hekk jagħmlu.
U supposta meta jkun donatur ħaj aktar tirnexxi l-operazzjoni.
Qaluli li hekk taħdem, u li hi xi 10 fil-mija aħjar.
Kienet trawma kerha.
Għadni nbati minnha sal-lum.
Ġieli bil-lejl inqum u noqgħod naħseb.
Imma mbagħad ngħid ma rrid naħseb xejn.
Għax jaqbadni l-biża' li Allaħares qatt il-ġisem tat-tifla jirrifjuta l-kilwa.
Trawma li jalla ħadd ma jgħaddi minnha.
Kien dan l-aħħar li qisu ma bqajtx naħseb iżżejjed fuq jekk il-kilwa qablitx jew le.
Għall-grazza t'Alla s'issa mexjin tajjeb.
Titla' u tinżel it-taraġ … issuq indipendenti ħafna.
U kburi biha.
Bil-kuraġġ tagħha tagħmel kuraġġ lili, lil ommha u lil ħuha.
Dan kollu kif affettwa r-relazzjoni tiegħek mat-tifla?
Jien u t-tifla xorta għadu jkollna xi ngħidu kultant.
Naħseb bħal kull missier ieħor.
Imma ftit ilu kelli l-birthday', ġiet tgħannaqni u tbusni u qaltli ,il-kilwa ta' ġo fija għandha l-birthday' ukoll.
Jien daqsxejn fitt fuqha u anke meta ddum ma tasal, tagħtini rasi.
Naħseb iffissat iżżejjed fuqha u fuq it-tifel u meta ddum ma tirritorna d-dar għax tkun ħarġet, nibqa' mqajjem sakemm tiġi u jekk għajni tmur bija ma tantx indum biex nerġa' nqum.
Dak li għaddejt minnu għamilni aktar beżgħan li jista' jiġri xi ħaġa lit-tfal.
Anke jekk Amy għandha 27 sena u Aron 24 sena.
Ikunu daqsxejn ma jifilħux moħħi mill-ewwel jgħid nispera li mhux meningitis.
Fil-fatt fil-każ tat-tifla ġieli x'ħin nismaha tisgħol nitloba permess biex inċempel lit-tabib.
U tħallini biex jien ma noqgħodx ninkwieta.
Amy kuraġġuża u tagħmilli l-kuraġġ.
Setgħet kienet tfajla li wara dak li ġralha nftefgħet f'rokna u qagħdet tibki xortiha.
Imma Amy baqgħet l-istess u ġieli anke tiċċajta bil-kundizzjoni tagħha.
Illum inħares lejn il-ħajja jum wara jum.
Ma trid tieħu xejn for granted'.
Kif jgħid il-Malti, il-bniedem jipproponi u Alla jiddisoponi.
Illum x'ħin inqum nirringrazzja lil Alla li qomt.
Nipprova nirraġuna hekk.
Kif jeħduha Amy, ommha u ħuha.
Amy tgħid li bħalma ġara lilha seta ġara lil ħaddieħor.
Kultant ngħid Allaħares taħbat.
Għax il-kilwa poġġe­wielha quddiem u mhux fuq wara.
Għax hekk jagħmluha f'min ikollu bżonn kilwa.
Peress li ssuq, nibża' u ngħid li jekk allaħares qatt tkun involuta f'aċċident jaf tifqaha.
Naħseb li kull missier li jgħaddi minn esperjenza bħal din jirraġuna bħali. 
Il-fatt li t-tifla titkellem fil-miftuħ dwar dak li ġralha tiftaħlek il-ferita ta' dak kollu li għaddejt minnu?
Le, anzi.
Meta nismaha titkellem fuq il-mezzi tax-xandir jew quddiem in-nies, naf li qiegħda tagħmel ħafna ġid għal ħaddieħor.
Min ikun f'sitwazzjoni fejn jista' jagħti kilwa jaf jagħmel aktar kuraġġ.
Anke jien sibt ħafna appoġġ mill-għaqda li taħdem favur l-għoti tal-organi.
Issa jekk Alla jrid f'Ġunju li ġej se tiżżewweġ it-tifla.
Mument li iġri jasal, għax hi x-xew­qa tiegħi li ntellaha fuq l-artal.
Naħseb li l-aktar ġurnata li se nkun ferħan.
L-aktar jumejn li stennejt kienu meta ggradwat u li naraha tiżżewweġ.
Waħda għaddiet u l-oħra għadha ġej­ja ftit tax-xhur oħra.
Min jaf forsi mbagħad tagħmilni nannu.
Għax bil-kilwa aktar hemm ċans li mara jkollha tarbija. 
Tinsiex li mingħajr kilwa trid tqatta' diversi siegħat fil-ġimgħa fuq il-magna biex tnaddaflek id-demm.
Amy għamlet erba' xhur fuq il-magna.
Ħajtek rovinata għax għandek tlett ijiem fil-ġimgħa tkun trid tmur tnaddaf id-demm għal xi erba' siegħat kull darba. 
U tinsix li wara li tagħmel dak il-ħin kollu fuq il-magna tinillek il-pressjoni.
Erħilha li naf b'każ fejn kien hemm mara fuq il-magna li nqabdet tqila u welldet.
Iżda dan kien każ rari ħafna.
Illum niltaqa' ma' ħafna nies li ma jafunix u li jgħi­duli x'kuraġġ tagħmlilna Amy! U meta jgħiduli hekk inħossni kburi biha.
Hemm min għandu anke ritratti tagħha.
Amy għamlet ħafna kuraġġ lin-nies.
Inkluż lilna tal-familja.
Għalkemm ma xtaqtx li ġralha hekk, bl-istorja tagħha u l-mod kif iffaċċjat dak kollu li għaddiet minnu, kien ta' ispirazzjoni għal bosta.
Ftit tal-jiem ilu, ġiet waħda mara u qaltli, ftit ilu daħħluni l-isptar, fejn kont qiegħda mmut, u t-tifla tiegħek l-ewwel ma ġiet f'moħħi.
Ħaġa bħal din tagħmilni kburi ħafna li jien missierha.minnu.
Kompetizzjoni.
Fl-okkażjoni tal-50 sena mill-inkurunazzjoni tal-istatwa ta' San Ġużepp, l-Arċikonfraternità ta' San Ġużepp tar-Rabat qiegħda tniedi kompetizzjoni għal-logo kommemorattiv li se jintuża waqt dawn iċ-ċelebrazz­ jonijiet.
Id-disinn irid ikun fi stil kontemporanju u jinkludi l-kliem Kuruna fuq rasek qegħdnilek 1963-2013.
Min huwa interessat għandu jibgħat id-disinn tiegħu fuq karta jew f'format elettroniku permezz ta' CD lil Stepehen Pace, Segretarju tal-Arċikonfraternità, PO Box 9, Rabat, Malta sa mhux iktar mid-19 ta' Frar, 2012.
Ir-rebbieħ jitħabbar nhar l-10 ta' Marzu u jingħata rigal ta' €200 flimkien ma' tifkira tal-okkażjoni.
Premju.
Il-Kunsill Malti għall-Kultura u l-Arti nieda edizzjoni oħra tal-Premju Francis Ebejer, li huwa miftuħ għal kittieba ta' kull età, grad ta' esperjenza u nazzjonalità.
Id-drammi għand­hom ikunu bil-Malti.
Dan ma jeskludix l-użu ta' lingwi oħ­rajn, sakemm l-ilsien ewlieni jkun il-Malti.
Hemm tliet kate­goriji: kitba għat-teatru, kitba għat-tearu għat-tfal/żgħażagħ, u kitba ta' radjudrammi.
Il-linji gwida u l-formoli tal-app­likazzjoni jinsabu onlajn.
L-Għaqda Mużikali Beland taż-Żejtun ħarġet tliet DVD's ta' tliet kunċerti memorabbli u storiċi li l-banda tellgħet fis-sena li fiha ċċelebrat  il-150 sena mit-twaqqif tagħha.
Dawn id-DVDs juru l-Kunċert Funebri li sar f'April li għadda fil-Knisja Arċipretali taż-Żejtun, il-Musical' dwar l-istorja tal-Banda Beland A.D.1861 – Song Cycle li ttella' fuq iz-zuntier tal-Knisja Parrokjali taż-Żejtun f'Settembru, kif ukoll il-Kunċert Sinfoniku fit-Teatru Manoel li għalaq iċ-ċele­brazzjonijiet ta' dan l-anniversarju prestiġjuż, it-Tlieta, 13 ta' Diċembru, 2011.
Kull min hu interessat li jakkwista din il-kollezzjoni unika għandu javviċina lill-Kaxxier tas-Soċjetà, Robert Abela.
Evanġelizzazzjoni.
Illum, 16 ta' Jannar, fis-7.00 p.m., fiċ-Ċentru Parrokkjali Titu Bradsma, il-Balluta, se ssir laqgħa bit-tema:Alla jitkellem permezz ta' Ibnu.
Il-kelliem mistieden se jkun Patri Raymond Gatt O.P.
Kulħadd huwa mistieden biex jattendi.
Drama.
Is-Sezzjoni Żgħażagħ fi ħdan is-Soċjetà Mużikali Madonna tal-Ġilju tal-Imqabba se torganizza sensiela ta' korsijiet tad-drama.
Is-sessjonijiet sejrin isiru nhar ta' Tnejn u nhar ta' Erbgħa minn Augusto Cardinali u jibdew mil-lum, 16 ta' Jannar, fil-każin tal-istess soċjetà.
Jista' jattendi kulħadd.
Biex tirriserva post ċempel fuq 7994 7060 u għal aktar dettalji idħol fis-sit: www.talgilju.com.
Persuni b'diffikultajiet emozzjonali bħal ansjetà, solitudni, dipressjoni, eċċ… huma mħeġġin biex jattendu l-laqgħa tal-Emotions Anonymous li se ssir illum, 16 ta' Jannar, fil-kwartieri tal-Caritas, 5, Triq l-Iljun, il-Furjana, fis-6.00 p.m.
Qraba u ħbieb ta' dawn il-persuni jistgħu jattendu wkoll.
Għal aktar tagħrif ċempel fuq 79412338.
Wirja.
Fl-okkażjoni tal-40 anniversarju mill-mewt ta' Ninu Cremona, il-Ministeru għal Għawdex qed jorganizza wirja dwar ħajtu u ħidmietu fil-Banka tal-Ġurati fir-Rabat, Għawdex.
Il-wirja se tibqa' miftuħa għall-pubbliku sal-20 ta' Jannar.
Hemm esebiti ritratti storiċi, manuskritti, kotba u oġġetti oħrajn marbutin mal-ħajja u l-ħidma ta' Ninu Cremona.
Veterani Laburisti.
L-Għaqda Veterani Laburisti avżat li l-workshop li se torganizza nhar il-Ħamis, 19 ta' Jannar, fil-Lukanda Excelsior bħala parti mill-Konferenza Ġenerali tal-Partit Laburista, se tibda fid-9.30 a.m.
u mhux fl-10.00 a.m.
kif avżat fil-programm mibgħut lid-delegati.
Ir-reġistrazzjoni se tiftaħ fid-9.00 a.m.
Barocco Cultural Events se jerġgħu  jippreżentaw  il-kunċert Tea for  Two, li kif jixhed ismu se jiffoka fuq kanzunetti meħudin minn films mużikali li baqgħu klassiċi sal-lum.
Il-kunċert se jsir fis-Sagrestia Vault, Valletta Waterfront, nhar il-Ġimgħa, 20 ta' Jannar.
Jieħdu sehem il-kantanti s-soprano Martia Bezzina u t-tenur Frans Mangion, akkumpanjati fuq il-pjanu minn Ramona Zammit Formosa.
Wara l-kunċert ikun hemm bibita.
Biex tirriserva post ċempel fuq 79680952 jew imejl fuq:  bookings@baroccomalta.com. 
Kunċert.
Il-Banda L-Unjoni ta' Ħal Luqa se ttella' l-Kunċert Annwali tagħha nhar is-Sibt, 21 ta' Jannar, fis-7.30 p.m., fit-Teatru Metaonia ta' Ħal Luqa.
Dan il-kunċert se jkun differenti minn dawk ta' snin  oħrajn billi flimkien mal-Banda L-Unjoni, taħt id-direzzjoni tas-Surmast John David Zammit, se jieħu sehem  il-kantant popolari Freddie Portelli li se jkanta għadd ta' kanzunetti minn tiegħu u li ġew irranġati għall-banda.
Il-programm jinkludi wkoll mużika oħra li tvarja minn dik klassika għal mużika pop.
Kulħadd  mistieden.
Għal aktar dettalji idħol fis-sit.
Is-Sezzjoni Żgħażagħ fi ħdan is-Soċjetà Mużikali Madonna tal-Ġilju tal-Imqabba se jorganizza lejl ta' divertiment bl-isemBoogie Night, nhar is-Sibt, 21 ta' Jannar, fil-każin, mit-8.30 p.m.
'il quddiem.
Ikun hemm mużika provduta minn DJ Big John.
Dħul mingħajr ħlas.
Trabi lill-Madonna.
Iċ-Ċerimonja tal-Preżentazzjoni tat-Trabi lill-Madonna, organizzata kull sena mill-Azzjoni Kattolika f'Għawdex fis-Santwarju Ta' Pinu se ssir nhar is-Sibt 28 ta' Jannar, bħas-soltu qrib il-festa tal-Preżentazzjoni ta' Ġesù fit-Tempju (il-Gandlora).
Il-ġenituri huma mistednin għal-Liturġija tal-Kelma mmexxija mill-Isqof Mario Grech fl-4.30 p.m., li matula se jiġu preżentati lill-Madonna uliedhom mgħammdin.
Imħeġġin jieħdu xemgħa ħamra biex jipparteċipaw b'mod sħiħ f'din l-opportunità li jisimgħu l-messaġġ ta' Mons.
Isqof għalihom.
Il-ġenituri mitubin jikkuntattjaw lill-organizzaturi sal-Ħadd, 22 ta' Jannar, biex ikunu preparati ċ-ċertifikati li jitqassmu: Pauline Bezzina (21551967), Netta Camilleri (21551022) jew Ġuża Grech (27553822).
Żagħżugħ imut wara ħabta bil-karozza ma’ siġra.
Steve Micallef ta' 23 sena mill-Imtarfa tilef ħajtu traġikament wara li kien involut f'aċċident tat-traffiku f'Ħ'Attard.
L-aċċident seħħ ftit metri 'l bogħod minn fejn f'Ottubru li għadda seħħet traġedja oħra li fiha tilef ħajtu Michael Sciberras ta' 37 sena minn Ħ'Attard.
L-aċċident li fih kien involut Micallef seħħ ilbieraħ għall-ħabta tas-1.16 a.m.
fi Triq l-Imdina, jew kif ħafna jafuha bħala t-triq tar-Rabat.
Dak il-ħin Micallef kien qed isuq karozza Toyota Vitz sewda fid-direzzjoni tar-Rabat meta skiddja fiż-żlieq li kien hemm fit-triq b'konsegwenza li tilef il-kontroll tal-karozza.
Kif il-karozza bdiet tiskiddja, din marret fuq in-naħa l-oħra tat-triq u baqgħet dieħla b'impatt qawwi f'siġra fuq in-naħa tax-xellug.
Għalkemm id-daqqa kienet fuq in-naħa tal-passiġġier, li b'xorti tajba ma kien hemm ħadd ma' Micallef, xorta waħda jidher li mal-impatt vjolenti mas-siġra ż-żagħżugħ aktarx ħabat rasu mal-pilastru tal-bieba.
Sewwieqa oħrajn li raw il-karozza maħbuta fis-siġra waqfu jagħtu l-għajnuna lil Micallef.
Dak il-ħin kienet għaddejja karozza tal-Pulizija mill-Iskwadra tal-Mobile li fiha kien hemm is-Surġent Nicky Farrugia flimkien mal-Kuntistabbli Gerry Scerri li waqfu biex jassistu. 
Fil-fatt sakemm waslet l-ambulanza l-Pulizija bdew jamminstraw in-nifs artifiċjali fuq Micallef.
Ftit tal-ħin wara waslet l-ambulanza b'infermier li kompla jagħti l-għajnuna medika lil Micallef.
Fuq il-post marru l-membri tal-Protezzjoni Ċivili, imma ma kellhomx għalfejn iqaċċtu partijiet tal-vettura biex jinħareġ Micallef.
Wara li ddaħħal fl-ambulanza t-tim mediku kompla għaddej bil-kura fejn l-ambulanza kienet skortata lejn l-Isptar Mater Dei mill-istess Pulizija tal-Mobile.
Kif Steve Micallef iddaħħal fid-Dipartiment tal-Emerġenza t-tobba u l-infermiera komplew b'tentattiv iddisprat biex jippruvaw isalvawlu ħajtu.
Iżda kawża tal-ġrieħi gravissimi li sofra Micallef ġie ċċertifikat mejjet.
B'dan l-ewwel aċċident fatali tat-traffiku għal din is-sena ġie informat il-Maġistrat Dr Neville Camilleri li ordna inkjesta fejn ħatar lill-Perit Richard Aquilina, lill-Espert tat-Traffiku Mario Buttiġieġ, lill-Avukat Anthony Cutajar u lit-Tabib Forensiku Mario Scerri bħala esperti tal-Qorti flimkien mal-Pulizija tal-Fotografija. 
Fuq il-post tal-aċċident marru wkoll il-Pulizija tad-Distrett immexxijin mill-Ispettur Carol Fabri flimkien mas-Surġenti Alan La Grasta u Stephen Micallef li ħejjew rapport tal-każ. 
Sakemm tlesta l-aċċess il-parti tat-triq minn ħdejn ir-roundabout fejn hemm il-pompa tal-petrol sad-daħla li tagħti għal Ta' Qali nżammet magħluqa għat-traffiku.  
Dan l-aċċident seħħ qrib kamra f'għalqa li hija bħal dik li hemm ftit metri 'l bogħod minn fejn Michael Sciberras ta' 37 sena minn Ħ'Attard miet fil-15 ta' Ottubru meta kien bil-mutur tiegħu.
Dakinhar Sciberras kien fi triqtu lejn il-port fejn kellu jiltaqa' ma' grupp ta' ħbieb biex jaqbdu l-katamaran biex iqattgħu ġurnata Sqallija.
Iżda ftit qabel it-3.30 a.m.
karozza Chrysler 300c misjuqa minn Clive Tanti ta' 23 sena mill-Imġarr, Malta, li kien sejjer fid-direzzjoni opposta, marret fuq in-naħa l-oħra tat-triq wara li Tanti tilef il-kontroll tagħha b'konsegwenza li Sciberras spiċċa jittajjar minn fuq il-mutur.
Tant id-daqqa kienet qawwija li Sciberras spiċċa fuq siġra fejn għal aktar minn ħames sigħat ħadd ma seta' jsib fejn kien. 
Fil-fatt il-katavru tiegħu kien lokalizzat permezz ta' ħelikopter tal-FAM.
Waqt li 75% tal-Maltin jemmnu li għandna nitħallew inkomplu naħdmu wara l-età tal-pensjoni, huma biss 23% li jgħidu li huma stess jixtiequ jkomplu jaħdmu aktar fit-tul.
Hekk ukoll, il-maġġoranza tal-Maltin huma konxji li l-popolazzjoni tal-Ewropa qiegħda tikber fiż-żmien, iżda 36% biss huma mħassbin dwar dan l-iżvilupp.
Dan jikkuntrasta bil-qawwi mal-perċezzjonijiet ta' dawk li jfasslu l-politika li jħarsu lejn it-tixjiħ demografiku bħala sfida ewlenija. 
Dan jirriżulta minn stħarriġ ġdid tal-Ewrobarometru ppreżentat mill-Kummissjoni Ewropea fl-okkażjoni tal-bidu tas-Sena Ewropea 2012 tal-Anzjanità Attiva u s-Solidarjetà tal-Ġenerazzjonijiet li għandha l-għan li tqajjem għarfien dwar il-kontribut ta' dawk li huma aktar anzjani lejn is-soċjetà u li ġġib 'il quddiem miżuri li joħolqu opportunitajiet aħjar biex l-anzjani jibqgħu attivi. 
Mill-istħarriġ jirriżulta li għal dak li għandu x'jaqsam mal-impjieg, wieħed biss minn kull tliet Maltin (31%) jaqbel mal-idea li l-età uffiċjali tal-pensjoni trid tiżdied sal-2030, minkejja li din issa saret prijorità politika ċara f'ħafna stati membri tal-UE.
L-idea li jikkombinaw xogħol parttime ma' pensjoni parzjali tappella lil 47% tal-Maltin, aktar minn irtirar totali.
Dwar l-impjieg li għandhom illum, il-Maltin jaħsbu li se jkunu kapaċi jibqgħu jagħmlu x-xogħol tal-lum sal-età ta' 57.3 snin kontra l-età ta' 61.7 snin tal-medja Ewropea.
Minn fost dawk li qalu li lesti li jkomplu jaħdmu wara l-età tal-pensjoni skont ix-xogħol tagħhom, il-ħaddiema klerikali (28%) huma aktar disposti li jagħmlu dan, waqt li l-inqas persentaġġ (22%) kienu l-ħaddiema manwali.
Huma biss 23% tal-Maltin li jaħdmu għal rashom, nofs il-medja Ewropea, li lesti li jaħdmu aktar fit-tul, waqt li 24% tal-maniġers Maltin qalu li jagħmlu l-istess.
Minn fost il-Maltin intervistati, 6% qalu li fl-aħħar sentejn ġew diskriminati fuq il-post tax-xogħol minħabba li huma meqjusin bħala anzjani ħafna waqt li 15% qalu li osservaw it-tali diskriminazzjoni.
Kien hemm 4% li ġew diskriminati u 5% osservawha fl-aċċess għall-prodotti u servizzi finanzjarji; 3% kienu diskriminati personalment waqt li 5% osservawha fl-għoti tal-kura tas-saħħa; 2% kienu diskriminati u 5% osservawha f'attivitajiet ta' divertiment, waqt li 1%  kienu diskriminati u 6% osservawha fl-aċċess għall-edukazzjoni u t-taħriġ.
Kważi sebgħa minn kull għaxar Maltin (68%) jgħidu li huwa pożittiv il-mod ta' kif huma meqjusin il-persuni ta' 55 sena jew aktar f'Malta.
Daqstant ieħor, għall-biċċa l-kbira taċ-ċittadini, dawk li għandhom 55 sena jew aktar għandhom irwol ewlieni f'oqsma ewlenin tas-soċjetà.
88% tal-Maltin jaħsbu li dawn jistgħu jagħtu kontribut billi jieħdu ħsieb in-neputijiet; 82% bħala appoġġ finanzjarju għall-familji tagħhom; 77% bħala konsumaturi kif ukoll bħala persuni li jieħdu ħsieb membri tal-familji morda jew b'diżabilità; 76% bħala persuni li jaħdmu bi qligħ, u 65% jaħsbu li dan jista' jsir b'xogħol voluntarju għalkemm kienu biss 13% li qalu li qegħdin jieħdu sehem attiv jew jagħmlu xogħol voluntarju.
Kważi nofs mill-Maltin intervistati (49%) jaħsbu li biex il-Gvern jgħin lil dawk il-persuni li jieħdu ħsieb membri anzjani tal-familja, dan għandu jagħti xi renumerazzjoni finanzjarja għall-kura li jipprovdu.
Kien hemm ukoll minn semma’ sigħat flessibbli ta' xogħol (42%); krediti għall-pensjoni għall-perjodu li jipprovdu l-kura (31%); id-dritt li titlaq mix-xogħol temporanjament (28%); jingħataw taħriġ b'xejn dwar kif jipprovdu l-kura (23%); ikollhom id-dritt li jaħdmu partajm (16%); u li jkunu intitolati għal vaganza annwali bil-kura li tingħata tiġi mħallsa mill-fondi pubbliċi matul dan iż-żmien (5%).
Mistoqsijin x'titjib hemm bżonn isir biex iż-żona lokali tagħhom issir aktaraddattagħal kull età, 47% tal-Maltin semmew it-toroq u s-sigurtà fit-triq; 45% talbu faċilitajiet għall-anzjani biex jibqgħu f'saħħithom; 40% jridu trasport pubbliku adegwat; 25% jixtiequ żoni pubbliċi bħal parks adattati għalihom, waqt li 11% semmew bini pubbliku, postijiet kummerċjali u banek.
Kważi sebgħa minn kull għaxar Maltin (68%) jaħsbu li organizzazzjonijiet tal-anzjani u NGOs għandhom irwol pożittiv fil-ġlieda kontra l-isfidi tal-popolazzjoni li qiegħda tixjieħ f'Malta.
Kien hemm 65% li semmew organizzazzjonijiet reliġjużi u tal-Knisja; 60% lill-Gvern nazzjonali; 54% lill-awtoritajiet lokali u reġjonali; 46% jsemmu lill-istituzzjonijiet tal-Unjoni Ew­opea; 39% semmew lill-mezzi tax-xandir u l-ġurnalisti; waqt li 33% jsemmu lit-trejdunjins.
Abbuż fi Transport Malta a skapitu tal-ħaddiema.
Ħa ngħidlek storja li smajt.
Nitolbok tivverifikaha u tieħu passi jekk vera.
Skrivana u oħrajn bħalha taħdem mat-Transport Malta permezz ta' kumpanija SSL ibbażata f'Tas-Sliema.
Din l-iskrivana u oħrajn forsi wkoll f'entitajiet governattivi oħrajn minbarra TM trid iġġedded il-kuntratt kull xahar.
Barra minn hekk skont kif allegawli, qaluli, il-paga dovuta lilha u li titħallas mill-kumpanija bi flus minn TM li kkuntrattjatha suppost  huma ta' €900 fix-xahar fuq ġimgħa ta' 40 siegħa, iżda l-kumpanija tagħtiha biss €700, differenza ta' €200 fix-xahar, kważi 20%.
Qisha l-istorja riċenti bħal dawk l-infermiera mill-Pakistan li biex jaħdmu mad-dipartiment tas-saħħa allegaw li kienu qed iħallsu kummissjoni mhux ħażin lill-Maltin talli ġew jaħdmu f'Malta! Barra minn hekk, inti taf li kuntratt ta' xahar isir definit wara jekk ikomplu jħaddmuhom.
U għaliex għandha TM, jekk vera din, timpjega nies b'xogħol prekarju daqshekk u ma timpjegax direttament meta hawn dan il-qagħad kollu? Minn sorsi li għandi  jgħiduli li meta jiġi kkuntrattjat ħaddiem minn kumpanija li għandha ħaddiema għax-xogħol fuq il-kotba tagħha din it-tali kumpanija titħallas darbtejn u nofs aktar mill-paga li se jieħu l-ħaddiem! Vera din? Għax allura TM tista’ timpjega ħames min-nies bil-paga għall-flus li tħallas lill-privat biex jipprovdilha l-ħaddiema! U xi drittijiet għandhom ħaddiema bħal dawn, speċjalment in-nisa? Hemm xi kummissjoni moħbija? U min għandu interess fiha din, Wenz?
Il-PM jgħid li pajjiżna skansa l-maltemp.
Meta għalaq il-Kunsill Ġenerali tal-Partit Nazzjonalista, li din id-darba kellu t-tema Kburin b'pajjiżna għax nemmnu f'pajjiżna, il-Prim Ministru qal li l-maltemp ekonomiku li għaddej madwarna, pajjiżna rnexxielu jiskansah.
Huwa qal li dan huwa mument serju ħafna għall-Ewropa u għad-dinja u aħna rridu ngħinu biex kemm jista' jkun, din il-problema tibda tmur għall-aħjar.
F'diskors ikkaratterizzat minn kritika lejn il-Partit Laburista, il-Prim Ministru għamel għaxar mistoqsijiet lill-Kap tal-Oppożizzjoni Dr Joseph Muscat, u qal li jippretendi tweġiba dwarhom illum stess, meta f'diskors ta' sagħtejn illejla, Muscat se jkun qiegħed iwieġeb għad-diskors tal-Baġit fil-Parlament.
Sadanittant, il-Partit Laburista qal fi stqarrija li l-Prim Ministru qata' qalbu li jsolvi l-problemi li ħoloq hu stess u qiegħed jistaqsi lil Joseph Muscat isolvihomlu.
Jixtieq ħajja ġdida.
Il-kelma li qalli qabel ma telaq baqgħet tidwi f'widnejja:Meta kont il-ħabs, kont ngħix aħjar mill-ħajja li qiegħed ngħix bħalissa.
Niekol biss gallettini tal-Unjoni Ewropea, u tè.
Dan issejjaħlu pajjiż li laħaq il-livelli kollha meħtieġa mill-Unjoni Ewropea, daqskemm ilu jiftaħar Gonzi, li pajjiżna mhux fi kriżi?
Kelli x-xorti li nhar il-Ġimgħa nindirizza l-konferenza ġenerali tal-Partit Laburista.
Nistqarr ikolli ngħid li nammira l-għaqda li għandna fil-Partit tagħna.
Għaqda mingħajr fruntieri, u dan minħabba tmexxija għaqlija bi strateġija waħda, dik li nkunu dak il-partit li jitniżżel fl-istorja bħala l-veru partit li jindirizza l-problemi soċjali, il-burokrazzija, il-faqar, l-anomaliji kollha li jeżistu fil-liġijiet kostituzzjonali ta' pajjiżna.
Jeħtieġ li jkollna tmexxija friska, tmexxija li b'għaqal issib soluzzjonijiet għal diversi problemi li ntefgħu bla bżonn fuq il-poplu tagħna.
Jeħtieġ li jkollna Gvern li jindirizza l-problemi fis-saħħa bħal-listi ta' stennija li ma jispiċċaw qatt, il-kontijiet tad-dawl u l-ilma li kissru l-familji, it-tberbiq bla rażan ta' flus il-poplu fuq proġetti li setgħu jistennew.
Hemm bżonn li jkollna tmexxija fejn is-sinjur jiġi stmat ta' sinjur, iżda l-fqir jiġi mgħejjun jitla' tarġa, u mhux bħal granċ jimxi dejjem pass lura.
Din hi t-tmexxija li jien nemmen li pajjiżna għandu jkollu, għall-ġid ta' kulħadd, għall-kbir u għaż-żgħir, għall-fqir u għas-sinjur.
Nemmen li tmexxija b'għaqal biss tista' tkun is-soluzzjoni li pajjiżna jerġa' jieħu l-istabbiltà tiegħu.
Kuraġġ!
It-tbatijiet fuq il-poplu se jkomplu.
Il-Kunsill Nazzjonali tal-General Workers Union ilbieraħ sostna li mill-Baġit 2012 ħareġ li t-tbatijiet fuq il-poplu se jkomplu u għalhekk iqis li dan il-Baġit żamm 'il bogħod minn dak mistenni.
Fi stqarrija l-General Workers Union innotat li l-miżuri li twettqu f'dan il-Baġit (dejjem jekk dawn il-miżuri jitħaddmu kif imwiegħed) itaffu ftit mill-piżijiet li qed iġorr parti mill-klassi medja, fosthom bit-tnaqqis fit-taxxa ta' dħul għall-ġenituri li jaħdmu u għandhom l-ulied, biż-żieda fiċ- children’s allowance u b'miżuri oħrajn ta' inċentivi għal min ma jinqediex fuq servizzi tal-Gvern, bħal żieda fl-inċentiv fiskali għall-ġenituri li jibagħtu lil uliedhom fl-iskejjel mhux governattivi.
Ta' min jenfasizza li fuq livell nazzjonali dawn il-miżuri ma jtaffux mill-piżijiet enormi li qed iġorr il-poplu Malti, aktar u aktar li dawn l-inċentivi jolqtu biss faxxa żgħira tal-poplu Malti.
Fuq kollox il-kontijiet qawwijin tad-dawl u l-ilma ma ġewx imtaffijin. 
Il-GWU qalet li qed tinsisti mal-Gvern fuq il-ħtieġa li dawn il-kontijiet jiġu riveduti 'l isfel.
Qalet ukoll li għandha tingħata garanzija ċara mill-Gvern li dawn il-kontijiet ma jerġgħux jiżdiedu fis-sena li ġejja.
Jidher ċar li l-Gvern mhux qed joffri din il-garanzija b'effett li l-inċertezza fuq il-ħaddiema u l-pensjonanti se jibqgħu hemm.
Dwar iż-żieda fil-leave tal-maternità l-GWU tqis li din il-miżura ddaħħlet fis-seħħ u għalhekk, il-GWU se tippersisti li l-ħaddiema jingħataw paga sħiħa fil-każi fejn il-paga tkun iktar mill-€160 fil-ġimgħa li ddikjara l-Gvern.
Il-GWU tikkundanna li ħafna mill-proposti tagħha ma ġewx indirizzati.
 Fost il-punti msemmijin fid-dokument tal-GWU ta' qabel il-Baġit,  il-GWU terġa' tfakkar lill-Gvern fuq;
In-neċessità li jiġu riveduti 'l isfel il-kontijiet tad-dawl u l-ilma biex nerġgħu nagħtu ftit nifs lill-industrija u fuq kollox lill-ħaddiema u l-pensjonanti tagħna.
Din ir-realtà ġdida ta' dawn il-kontijiet terġa' tirrikjedi reviżjoni fil-weigħtings ta' nefqa li ħarġu mill-aħħar  Household Budgetary Survey..
Għandu jiġi inċentivat aktar l-użu tal-kuntratt indefinit biex dan  jipprovdi iktar sigurtà tal-impjieg għall-ħaddiema, u jkun flessibbli biżżejjed biex iħeġġeġ lil min iħaddem jimpjega n-nies. 
Il-Gvern għandu jassigura inqas burokrazija fejn jidħlu l-approvazzjonijiet neċessarji għall-investiment ġdid u ma nerġgħux nisimgħu problemi li l-Gvern ma setax iwettaq l-obbligi tiegħu fejn jidħlu investimenti sostanzjali fil-pajjiż bir-riskju li nipperikolaw dawn l-investimenti u nitilfu l-opportunità ta' xogħol ġdid u produttiv fil-pajjiż.
Għandu jkun hemm miżuri konkreti biex il-postijiet tax-xogħol ikunu nieqsa minn kull inċidenti u mard industrijali.
Għandu jsir qbil mal-banek kummerċjali fuq sistema ta' moratorju fuq il-ħlas lura fuq is-self għall- xiri ta' djar meta xi ħadd mill-familja jispiċċa bla impjieg.
Għandu jsir titjib fil-kundizzjonijiet għal dawk li jaħdmu għal rashom.
Għandu jiġi aġġornat il-mekkaniżmu tal-COLA biex dan verament jirrifletti l-pożizzjoni tal-ħaddiema u l-pensjonanti Maltin. 
Iż-żieda għall-għoli tal-ħajja għandha tiġi bbażata fuq il-Paga Medja Nazzjonali hekk kif maħduma mill-Uffiċċju Nazzjonali tal-Istatistika.
L-Anzjani għandhom jingħataw sħiħ il-bonus ta' Marzu u Settembru u kull żieda li tingħata lill-ħaddiema fil-forma ta' bonus flok żieda fil-paga, tiġi riflessa wkoll fil-pensjoni.
Il-Pensjoni Minima Nazzjonali għandha tkun mhux inqas minn 60% tad-dħul medjan għal kulħadd u mhux biss għal dawk li twieldu wara l-1962.
L-għafsa fiż-żieda tal-kontijiet tal-enerġija qed jinħass ferm negattiv fuq dan is-settur u din il-miżura żgur se tikkumpensa xi ftit għal dan il-għan.
Wieħed tajjeb ukoll jinnota li parti minn din iż-żieda se terġa' tmur lura għand il-Gvern fil-forma ta' taxxi u bolla tas-Sigurtà Soċjali.
Għandu jsir investiment fis-settur tas-Saħħa ħalli tiġi żviluppata l-kura primarja u preventiva f'pajjiżna b'enfasi biex tiżdied l-aċċessibilità fiċ-Centri tas-Saħħa ħalli titnaqqas id-dipendenza kbira fuq l-Isptar Mater Dei. 
Għandu jkun hemm investiment akbar fil-kura preventiva li hija ferm kruċjali biex nassiguraw titjib fil-livell tal-għajxien tal-poplu Malti.
Ma għandu jsir l-ebda tnaqqis għal min għandu xi għajnuna soċjali.
Fuq kollox il-GWU tinsisti li l-attitudni lejn is-servizzi soċjali għandha tinbidel u ssir waħda pożittiva.
Jingħata taħriġ bil-għan li jingħataw Green Job Qualifications'.
Il-Gvern ħabbar skemi biex jinħaffru interessi u penali mid-Dipartiment tal-VAT għal dawk it-taxpayers  li ma ħallsux il-VAT tul is-snin.
Għall-GWU dan  jimplika amnestiji fuq ammonti dovuti minn xi taxpayers  fejn jirrigwardja l-VAT.
Il-GWU tagħmilha ċara li hi ma taqbilx ma' dawn l-amnestiji li jmorru kontra kull prinċipju tal-Ġustizzja Soċjali. 
Fuq kollox il-ħaddiem qed ikollu jħallas għall-abbużi ta' dawk li jevadu t-taxxa u l-Gvern b'dawn l-amnestiji qed jippremja proprju dan l-aġir.
Iż-żidiet imħabbrin fil-Baġit żgur ma jagħmlux tajjeb għat-tbatijiet li qed iġorr il-poplu biż-żidiet fit-taxxi, tariffi u l-għoli tal-ħajja ta' dawn l-aħħar snin.
Il-GWU tinsab imħassba ferm bil-livell ta' faqar moħbi li jinsab fil-pajjiż u li kulma jmur qiegħed dejjem jiżdied iktar.
Ta' min ifakkar kif f'dawn l-aħħar snin il-paga reali naqset b'5%. 
Huwa għalhekk li l-GWU tibqa' tinsisti mal-Gvern li għandhom jiġu ffriżati fuq perjodu ta' żmien maqbul mal-Imsieħba Soċjali, l-hekk imsejħa Government Induced Costs'.
Hu ċar li dawn iż-żidiet se jkollhom effett inflazzjonarju fuq l-ekonomija Maltija bir-riżultat li ż-żieda mħabbrin fuq materja prima se jkollha impatt negattiv fuq il-livell tal-għajxien tal-ħaddiema u l-pensjonanti.
Fl-istess ħin, il-GWU tibqa' tinsisti mal-Gvern fuq in-neċessità ta' kumpens għall-għoli tal-ħajja darbtejn fis-sena skont il-kejl imħabbar mill-Indiċi tal-Prezzijiet. 
Dan il-Baġit iħalli mistoqsijet mhux imweġbin.
Fil-Baġit ma jissemma xejn x'se jagħmel il-Gvern biex jonqos ix-xogħol prekarju f'pajjiżna.
F'dan il-qasam il-GWU kienet l-ewwel organizzazzjoni li semmgħet leħinha kontra x-xogħol prekarju.
F'dan il-Baġit il-Gvern mhux biss ma tax widen għall-proposti tal-GWU dwar ix-xogħol prekarju imma jidher ukoll li l-Gvern mhux bi ħsiebu jindirizza l-problema tax-xogħol prekarju u b'dan qed jikkonferma li huwa kompliċi biex ix-xogħol prekarju jiġi pperpetwat anke bl-għoti ta' tenders prekarji minnu, minn dipartimenti tiegħu u minn aġenziji u entitajiet pubbliċi.
Fil-Baġit il-Gvern qal li se jdaħħal mas-€46 miljun iktar mill-Bolla tas-Sigurtà Soċjali iżda fl-istess ħin naqas milli jgħid kif se jdaħħal dawn il-flus.
Il-GWU tistenna spjega; 
Kif il-Gvern qiegħed jipproġetta dħul ta' €10,000 mit-Tariffi tar-Teġistrazzjoni tat-Twelid, meta fis-snin li għaddew, dan qatt ma kien imsemmi.
Kif il-Gvern, filwaqt li s-sena l-oħra daħħal €90,953 mit-Tariffi tar-Reġistru taż-Żwieġ, għas-sena li ġejja qiegħed jipproġetta li se jdaħħal €200,000.
Kif  il-Gvern qed jistma li se jġib lura €52 miljun li kien sellef lill-Air Malta iżda fl-istess waqt fil-Baġit qal li se jalloka €20 miljun biex tissaħħaħ il-vijabbiltà tal-Air Malta fis-snin ta' wara, skont il-Pjan ta' Ristrutturar.
Kif il-Gvern qed jippjana li se jżid b'€60,000 d-dħul tiegħu, għal €13-il miljun, minn Djar u Istituzzjonijiet tal-Anzjani, meta fil-Baġit 2012, ħabbar għotja ġdida ta' €300 fis-sena lill-Anzjani ta' 'il fuq minn 80 sena li jgħixu b'mod indipendenti fi djarhom.
Jidher ċar li l-Gvern f'dan il-Baġit m'għamel xejn biex inaqqas it-tbatijiet minn fuq il-poplu li ħoloq hu stess fil-baġits preċedenti.
Il-GWU tħoss li bl-attitudni tiegħu l-Gvern mhux qiegħed jaħdem bis-serjetà biex inaqqas mill-piżijiet li huwa stess tefa' fuq il-poplu u minħabba f'hekk il-Poplu mhux qed ikollu ħajja aħjar.
Il-Prim Ministru u l-Ministri ma jistgħux iħossu t-tbatijiet li qed iħoss il-Poplu għax huma komdi u għalihom innifishom ħadu €500 fil-ġimgħa u kif ukoll kull żieda għall-għoli tal-ħajja u ħallew lill-ħaddiema u l-pensjonanti mgħobbijin bil-piżijiet.
Lill-President Amerikan Barack Obama nistħajlu l-Gvern Laburista tal-1971-1987.
Barack Obama huwa Laburista f'termini Maltin.
Il-Partit Demokratiku Amerikan huwa l-ekwivalenti għall-Partit Laburista ta' Malta.
Għandu f'moħħu dejjem u kullimkien l-interessi tal-klassi tal-ħaddiema Amerikana l-ewwel u qabel kollox.
Il-Partit Repubblikan Amerikan huwa bħall-PN: Partit tal-Kapitalisti u tan-nies għonja u setgħana.
Barack Obama ilu kważi erba' snin jipprova jgħaddi liġijiet favur il-klassi tal-ħaddiema Amerikana imma qatt ma jirnexxilu jagħmel dan, għax m'għandux maġġoranza assoluta ta' membri la fis-Senat u lanqas fil-Kamra tar-Rappreżentanti.
Ma jistax jiċċaqlaq.
La 'l hemm u lanqas 'l hawn.
Ried idaħħal Skema Nazzjonali tas-Saħħa biex il-fqar ukoll ikunu jistgħu jkollhom servizzi  tas-saħħa, bla ħlas, imma r-Repubblikani żammewh milli jagħmel dan.
Għax ma ridux li s-sidien tal-fabbriki u l-Istat jagħmlu tajjeb għall-mard, l-uġigħ u l-operazzjonijiet tal-ħaddiema.
U din il-Liġi taret mar-riħ.
Jekk għandek il-flus għamilhom.
Jekk m'għandekx flus insihom.
Issa Barack Obama imbarka fuq pjan ta' ħolqien tax-xogħol għal14-il miljun Amerikan bla xogħol.
Pjan li se jkun jiswa $450 biljun bl-isem ta' American Jobs Act.
$50 miljun minnhom iridhom imorru għall-infrastruttura tal-pajjiż.
U jrid jagħti tnaqqis fit-taxxi lis-sidien biex joħolqhulu l-impjiegi.
Imma r-Repubblikani diġà qalulu li ma jaqblux ma' dan il-pjan.
Għax lanqas ir-Repubblikani nfushom ma jafdawhom lis-Sidien tal-Fabbriki u Korporazzjonijiet Multinazzjonali.
Hekk iridu s-Sidien Kapitalisti Amerikani lil xi ħadd li jnaqqsilhom it-taxxi ħalli b'dan il-qtugħ fit-taxxi jkollhom flus biex jixxalaw aktar milli qegħdin jixxalaw bħalissa.
U mela se joqogħdu jħabblu rashom kif u fejn se jimpjegaw iktar ħaddiema.
Imbagħad taħt Gvern ta' Barack Obama li ma jriduhx jagħmel erba' snin oħra fil-Gvern għax appuntu huwa gvern tal-ħaddiema.
Barack Obama jaf li bil-bailouts b'kollox li kien ta lill-banek fl-2008 il-qagħad żdied flok naqas.
Jiġifieri l-bailouts servew biss biex Barack Obama salva lill-bankieri u lill-banek.
Imma salva l-impjiegi tal-ħaddiema?
Fil-fehma tiegħi kulma jrid jagħmel Barack Obama biex joħloq xogħol kbir fl-Amerika huwa li jibda joħloq il-Korpi tax-Xogħol taħt dixxiplina militari bħalma kien għamel il-President Roosevelt fis-snin 30.
Ladarba lest li jonfoq $450 biljun għall-ħolqien tal-impjiegi.
U ma jiġix bżonn il-Kapitalisti Amerikani li ma jriduhx fil-Gvern għal erba' snin oħra.
Imma l-klassi tal-ħaddiema Amerika bla xogħol lilu terġa' tivvota b'maġġoranza kbira.
Lest li jonfoq $50 biljun fl-infrastruttura biss.
U x'hemm aqwa mill-korpi tax-xogħol għall-infrastruttura u x-xogħol tal-bini? L-impjiegi joħloqhom l-Istat b'dik is-somma flus, flok il-Kapitalist.
Ir-Repubblikani għandhom imnejn jaċċettaw pjan bħal dan għall-Korpi tax-Xogħol ta' Emerġenza taħt Dixxiplina Militari, ladarba mhux se joqgħod idejjaq lis-sidien Kapitalisti Amerikani.
Id-dixxiplina militari trid tkun hemm għax inkella kulħadd jibda jiskarta minn fuq ix-xogħol u x-xogħol ma jitlax.
Meta ngħidu Dixxiplina Militari jfisser biss li dawn il-ħaddiema jkollhom nies tas-sengħa u professjonisti bħal inġinieri ċivili u periti mill-Armata jmexxuhom u jqassmuhom fuq ix-xogħlijiet meħtieġa mill-Gvern, u mhux se jsuqu bastimenti tal-gwerra u ajruplani.
Lanqas mhuma se jmorru jiġġieldu fl-Afganistan u fl-Iraq.
Meta l-President Roosevelt kien għamel il-Korpi tax-Xogħol ta' Emerġenza fis-snin 30, l-elettorat Amerikan ma riduhx jinżel minn President Amerikan.
U għaliex dan l-artiklu semmejtu 'Xebh ma' Barack Obama'?
Barack Obama nistħajlu l-Gvern Laburista tal-1971-1987 u l-Partit Repubblikan nistħajlu l-Partit Nazzjonalista fl-Oppożizzjoni.
In-Nazzjonalisti kienu kontra kollox.
Kontra kulma kien jipproponi, jagħmel u jwettaq Gvern Laburista.
Semmuli kull ħaġa li għamel Gvern Laburista f'dawn is-snin u ngħidilkom jekk l-Oppożizzjoni Laburista vvotatx kontra tagħha bil-qalb.
Nixtieq insemmi wkoll is-snin ta' qabel ta' żmien it-Tabib Pawlu Boffa u Gerald Strickland.
Kienu kontra kollox.
Jiena kont qlajthielhom il-Gvern ta' kontra kollox.
Ibda mil-Liġi fejn l-omosesswalità ma kinitx baqgħet aktar offiża kriminali.
Iċ-Children’s Allowance u l-vot mat-18-il sena.
Il-ġimgħa ta' 40 siegħa xogħol imqassmin fuq ħamest ijiem bis-Sibt il-jum kollu btala.
Il-bonus tal-aħħar tas-sena u l-Paga Minima Nazzjonali.
L-Air Malta u s-Sea Malta u l-assi kollha li qabel kellha Malta u li llum jinsabu f'idejn il-barranin.
Tmiem tat-turrufnament tal-klassi tal-ħaddiema minn Malta lejn l-Awstralja.
Fl-antik insemmu: l-Workmen's Compensation Act, il-Pensjoni tax-Xjuħ u tar-Romol, Skema Nazzjonali tas-Saħħa, in-nofstanhari fis-sajf għall-ħaddiema tal-Gvern, tmiem tat-tallaba fit-toroq
il-vot wieħed għal raġel wieħed, il-vot lin-nisa, l-iskola obbligatorja għat-tfal kollha Maltin u Għawdxin sa 14-il sena, u ħafna ġid ieħor għall-klassi tal-ħaddiema.
Dejjem kienu jsibu xi skuża biex jivvotaw kontra l-proposti Laburisti bħal meta kienu qalu li bil-Pensjoni tax-Xjuħ kien se jkun hawn ħafna xjuħ fis-sakra jiġru fit-toroq għax il-pensjoni jmorru jonfquha nbid; U li n-nisa kienu tajbin biss għall-kċina u mhux biex jivvotaw.
U li bit-tagħlim fl-iskola t-tfal tal-ħaddiema kienu se jitilfu rwieħhom u jmorru l-infern u li l-bdiewa ma kienx se jkollhom aktar lit-tfal tagħhom biex jiġbrulhom iż-żibel minn quddiem il-bibien tad-djar biex iħalltuh mad-demel għall-għelieqi; U li ż-żgħażagħ ta' 18-il sena jkunu għadhom immaturi biex tagħtihom il-jedd li jivvotaw.
U aktar u aktar skużi bħal dawn li jekk noqgħod insemmihom kollha ma nispiċċa qatt.
Bħalma Barack Obama qiegħed isib il-bibien kollha magħluqin f'wiċċu biex joħloq Welfare State Amerikan għall-klassi tal-ħaddiema Amerikana, hekk ukoll il-Partit Nazzjonalista kien jimblokka kull liġi soċjali li kien jipproponi kull Gvern Laburista.
Barack Obama u l-Gvernijiet Laburisti qishom l-istess.
It-tnejn sabu oppożizzjoni qawwija kontra l-proposti tagħhom favur il-klassi tal-ħaddiema.
Il-PN nistħajlu l-Partit Repubblikan Amerikan li hu kontra kollox fejn jidħlu l-interessi tal-ħaddiema Amerikani.
Qabel ma tela' Barack Obama bħala President tal-Istati Uniti tal-Amerika erba' snin ilu l-klassi tal-ħaddiema Amerikana kellha tamiet kbar fih.
Imma x-xorti riedet li l-Partit Demokratiku ma ġabx maġġoranza assoluta fil-Kamra tar-Rappreżentanti.
U għalhekk m'għandux.
saħħa biex jibni l-ikbar ħolma tiegħu: Welfare State Amerikan għall-klassi tal-ħaddiema Amerikana.
Issa r-Repubblikani qegħdin jgħidu li l-American Jobs Act hu lixka ta' Obama għall-Elezzjoni Presidenzjali ta' sena u xahrejn oħra.
U x'aktarx jimblokkawlu kollox.
Issa naraw.
U sadanittant il-klassi tal-ħaddiema Amerikana tibqa' tistenna u titherra.
Borg: “Ma nippretendux demokrazija simili għal tagħna fil-pajjiżi Għarab.”
Il-Ministru għall-Affarijiet Barranin Tonio Borg jemmen li d-dinja m'għandhiex għax tibża' mill-Istati Iżlamiċi imma fl-istess waqt m'għandhiex tippretendi li d-demokraziji fil-pajjiżi Għarab tkun eżattament bħal dik fid-Dinja tal-Punent.
Huwa għamel din l-istqarrija waqt dibattitu li kien organizzat fl-Università mill-Kunsill Studenti Universitarji (KSU) li ttratta r-Rebbiegħa Għarbija jew aħjar il-qawmien ta' wħud mill-popli Għarab kontra l-ħakkiema ta' pajjiżhom.
Fid-dibattitu ħadu sehem ukoll l-ambaxxaturi tat-tliet pajjiżi li f'dawn l-aħħar xhur kien hemm taqlib kbir – il-Libjan Saadun Suayeh, it-Tuneżina Souad Gueblaoui u l-Eġizzjan Abdelmawgoud Ehabashy – kif ukoll l-istudenta Libjana Alaa Ben Mahmud.
Il-Ministru Borg semma kif wara t-Tieni Gwerra Dinjija l-Partiti Demokristjani daħħlu demokrazija ispirata mit-twemmin Nisrani u llum hawn ukoll demokraziji Atei fejn ma ssirx referenza għar-reliġjon.
”Allura jekk naċċettaw id-demokraziji Kristjani u dawk Atei għaliex id-demokraziji Iżlamiċi le?” Huwa staqsa waqt li b'referenza għall-elezzjoni li se ssir fl-Eġittu qal li m'għandniex nibżgħu jekk jirbħuha l-Muslim Brotherhood, għaqda li kif tindika isimha hija Iżlamika.
Tonio Borg saħaq li l-UE, inkluż Malta, m'għandhiex tistenna li l-pajjiżi Għarab iħaddnu demokraziji bħal tal-Ewropa għax inkella dan ikun forma oħra ta' Kolonjaliżmu jew Imperjaliżmu.
Fl-istess waqt qal li l-Ewropa mhux se tgħallem lill-Eġittu dwar iċ-ċivilta` għax dik Eġizzjana kienet ilha s-snin qabel dik Ewropea.
Huwa żied li l-Ewropa m'għandha xejn x'tiggwadanja jekk tippanikkja jekk tisma' li Partiti Iżlamiċi jirbħu l-elezzjonijiet fil-pajjiżi Għarab għax sakemm l-elettorat huwa ħieles id-demokrazija trid tiġi aċċettata.
Il-Ministru Borg semma wkoll li huwa jaqbel li kull sentejn isir Summit bejn l-UE u l-pajjiżi Għarab waqt li dwar l-assi Libjani ta' familjari tal-eks-Mexxej Muammar Gaddafi dawn għadhom iffriżati u jiddependu minn xi linja jieħdu l-Ġnus Magħquda u l-UE.
L-Ambaxxatur Libjan irrimarka li m’hemm xejn fl-Iżlam li jipprojbixxi d-demokrazija u sostna li x-Sharia hija ispirazzjoni għal-liġi.
Waqt li xebbah ir-rivoluzzjoni f'pajjiżu ma' dik Franċiża, huwa xebbah il-pożizzjoni tiegħu tul il-kunflitt fil-Libja u qal li għalkemm kien hemm mumenti fejn għaddielu minn rasu li jirriżenja, imma baqa' biex jaqdi l-interess tal-poplu.
Fl-istess waqt sostna li issa pajjiżu jrid iħares lejn il-futur u mhux lejn il-passat.
L-Ambaxxattriċi Tuneżina qalet li hija kburija bil-fatt li l-qawmien ta' diversi popli Għarab bdiet f'pajjiżha imma rrimarkat li dan seħħ biss f'ħames pajjiżi biss u għalhekk għadu forsi kmieni wisq biex nitkellmu dwar ir-Rebbiegħa tal-Għarab.
Minn naħa tiegħu l-Ambaxxatur Eġizzjan ukoll tkellem dwar is-sitwazzjoni f'pajjiżu fid-dawl tal-elezzjoni f'artu fejn qal li xi ħaġa żgura hija li l-Eġittu llum huwa kompletament differenti mill-Eġittu tal-bieraħ.
L-istudenta Libjana qalet li x-xewqa tagħha hija li tirritorna pajjiżha imma missierha qalilha li għalissa s-sitwazzjoni għadha instabbli u għalhekk se tkompli tistudja Malta. 
Madanakollu insistiet li issa huwa ż-żmien li Libjani bħalha li qegħdin jistudjaw barra minn pajjiżhom jagħtu xi ħaġa lura lill-pajjiż u saħħqet li m'għandhomx jitolbu bidla f'pajjiżhom mingħajr ma jagħtu daqqa t'id biex dan iseħħ.
Matul dan is-sajf il-‘waterpolo’ Malti jerġa' jilqa' fi ħdanu wieħed mill-aqwa elementi tiegħu meta jirritorna Matthew Zammit magħruf bħala x-Xellugi wara li jkun skonta sentejn sospensjoni minħabba ‘doping’.
Każ sfortunat għal Zammit li kif kien spjega mal-gazzetta l-oħra tal-Union Press, It-Torċa, qatt ma kien l-għan tiegħu li jabbuża iżda ħalla f'idejn ħabib tiegħu u xtara pilloli għal skop iżda servewh ta' detriment għax naqas li jistaqsi u jiskopri x'kienu eżatt.
Iżda matul dawn is-sentejn, Zammit, ta' persuna determinata, ħadem qatigħ fil-perjodu li kien sospiż avolja ma kienx wieħed faċli bl-għan ewlieni tiegħu huwa li jirritorna iktar b'saħħtu minn qabel u jwieġeb lill-kritiċi.
Fil-preżent Zammit jinsab l-Ungerija u jirritorna fil-bidu ta' Diċembru.
Huwa bilfors kellu jasal għal din id-deċiżjoni għax f'Malta sab wisq intoppi biex ikompli jitħarreġ din il-logħba u għalhekk kellu jmur f'dan il-pajjiż biex jitħarreġ ma' kowċ barrani fuq bażi individwali biex meta fit-22 ta' Ġunju jkun eliġibbli biex jilgħab, ikun jista' jinżel fl-ilma ppreparat u mhux ikun irid għadu jibda t-taħriġ u jitlef staġun ieħor.
Dan il-ġurnal għamel kuntatt ma' Zammit dwar l-aħħar xhur ta' stennija tiegħu u l-preparamenti biex jirritorna fil-‘waterpolo’ Malti.
Fadal seba' xhur oħra biex terġa' tilgħab.
Minn meta tħabbret is-sospensjoni ta' sentejn għal ‘doping’, x'kienet ir-reazzjoni tiegħek u qatt ħsibt li tieqaf milli tilgħab? U kemm kien faċli għalik tgħix ħajtek b'mod normali wara li tħabbret is-sospensjoni?
Malli smajt bid-deċiżjoni ħadt xokk qawwi għax dak iż-żmien il-‘waterpolo’ kien ix-xogħol tiegħi.
Kienet trawma għalija għax qatt ma ħsibt li kelli nagħmel sentejn wieqaf mill-aktar ħaġa li nħobb nagħmel f'ħajti.
Naturalment għalija kienet qisha l-aħħar tad-dinja u dak il-perjodu xejn ma kien faċli filwaqt li ħafna nies xejn ma għenu fis-sitwazzjoni li kont ninsab fiha minħabba paroli żejda u reklam ħażin bla ebda bażi ta' xejn.
L-effett fuq ħajti kien negattiv għall-aħħar għax filli kont nittrenja u niżvoga fil-‘waterpolo’ u filli ma kelli xejn aktar x'nagħmel.
Il-frustrazzjoni kienet kbira u bdew jeħlu miegħi anke l-maħbubin tiegħi u kien żball kbir għax dawn dejjem kienu ta' spalla għalija u dejjem xtaquli l-ġid. 
Iżda int magħruf għall-grinta u d-determinazzjoni, u wara li ddeċidejt li tagħti risposta, kif żammejt ruħek fiżikament tajjeb għal meta tirritorna?
Is-sospensjoni fissret ukoll li ma stajtx nittrenja mal-klabb tiegħi u għalhekk kienet daqqa ta' ħarta doppja.
Fil-‘waterpolo’ għandek bżonn ħafna stamina u ħeġġa u għalhekk it-taħriġ huwa essenzjali.
Minbarra l-għawm, ma kellix lanqas ma' min nipprattika bil-ballun.
Iżda ridt nara kif se nidra nittrenja waħdi li xejn ma kienet faċli għax il-ħeġġa tibda tnaqqas u l-monotonija tibda kważi taqtagħlek qalbek.
Iżda bi ftit riflessjoni, passjoni lejn il-logħba u pariri siewja minn min verament jixtieqlek il-ġid, malajr erġajt skoprejt id-determinazzjoni li ttini l-istimolu u ddeċidejt li nħares 'il quddiem billi nagħmel għall-inqas ftit ‘gym’ u ħafna ‘cardio’.
Iżda f'dan il-mument ta' solitudni, irnexxielek iżżomm kuntatt ma' sħabek fil-‘waterpolo’ u għalkemm kont projbit milli titħarreġ, kellek xi rwol relatat mal-‘waterpolo’?
Iva rnexxieli nżomm kuntatt tajjeb ma' sħabi u dan grazzi wkoll għall-ambjent mill-aqwa li jeżisti fil-klabb ta' San Ġiljan fejn qisna familja waħda u jiġri x'jiġri se nkunu dejjem hemm għal xulxin.
Fil-fatt nirringrazzja lill-plejers kollha ta' San Ġiljan li dejjem inkoraġġewni u baqgħu warajja.
Bħala rwoli ma kellix għax kont inħossha kiefra wisq ma nistax nagħti sehmi fl-ilma u kont inħossni ħafna aħjar meta kont noqgħod lura mil-logħba u mill-‘waterpolo’.
Madankollu bqajt insegwi mid-distanza xorta waħda.
F'dawn l-aħħar xhur mort l-Ungerija.
X'kien l-iskop taż-żjara tiegħek f'dan il-pajjiż?
Kif semmejt f'Malta ma stajtx nittrenja iżda għalkemm għamilt żmien ninżel nittrenja ma' San Ġiljan għax ma flaħtx nissaporti aktar, kien hemm xi presidenti ta' klabbs oħrajn li ngħaqdu u kitbu ittra biex jirrapportawni lill-ASA.
Iddispjaċieni ħafna b'dan l-atteġġjament kemm għax qatt ma xtaqt jew għamilt deni lil xi ħadd kif ukoll għax ma ridt inqarraq b'ħadd għax f'Malta għandna pixxina waħda.
Ara kieku kont barra minn Malta, bil-klabbs ikollhom il-pixxina tagħhom kien ikun aktar diffiċli jsir magħruf li kont nittrenja.
Iżda jiddispjaċini ngħid li f'Malta hawn ċertu nies li  jieħdu pjaċir bid-deni.
Persważ li r-rapport kontrija tressaq biex jien inkun eliġibbli nittrenja fit-22 ta' Ġunju meta nerġa' nidħol lura u għalhekk meta nirritorna nkun bla ‘training’ u jkolli staġun ieħor mitluf.
Ħalli nagħmilha ċara wkoll li fl-Ungerija ma jien qed nilgħab ma’ ebda klabb.
Iddeċidejt li mmur l-Ungerija għax il-ħabib tiegħi David Abela kien se jmur f'dan il-pajjiż biex jingħaqad ma' Debrecen u b'hekk kelli ċ-ċans immur miegħu bid-differenza iżda li jien nittrenja ma' kowċ barrani fuq bażi individwali.
Wasalt għal din id-deċiżjoni għax fl-Ungerija biss stajt intejjeb u nikseb lura l-prestazzjoni tiegħi billi nittrenja darbtejn kuljum, b'kull sessjoni ddum madwar sagħtejn.
Minbarra hekk għandi lil David ta' inkoraġġiment kontinwu u fl-istess waqt naqsmu din l-esperjenza ġdida flimkien.
Żgur li qiegħed tħares b'ċertu ħeġġa u entużjażmu lejn ir-ritorn tiegħek u ċertament li l-klabb ma' min se tilgħab se jkun għamel akkwist importanti.
Int plejer ta' San Ġiljan iżda qiegħed jissemma li tista' tingħaqad ma' Sliema.
X'inhuma l-kummenti tiegħek dwar dan?
Bla dubju li wara nuqqas ta' sentejn, ir-ritorn tiegħi se jkun grintuż u għandi seba' mitt sena biex nerġa' nilgħab l-ewwel logħba.
Kif semmejt tajjeb, jien plejer ta' San Ġiljan u fadalli sentejn oħra kuntratt ma' dan il-klabb.
Dan ifisser li d-deċiżjoni dwar l-għajdut ta' bħalissa dwar il-futur tiegħi mhux jien irrid neħodha iżda l-klabb tiegħi.
Jien nista' ngħid li xogħli huwa li niffoka fuq il-logħba tiegħi u mhux ma' min se nilgħab għax nilgħab ma' min nilgħab dejjem se nagħti l-massimu tiegħi.
X'inhuma l-ambizzjonijiet tiegħek għall-istaġun li ġej kif ukoll għas-snin futuri?
L-ambizzjoni tiegħi din is-sena se tkun li nagħti risposta lil dawk li bil-kritika tagħhom ipprovaw ikomplu jgħarrqu s-sitwazzjoni tiegħi.
Iżda ż-żmien itina parir u ħdimt ħafna biex inkun aħjar milli kont.
L-għan tiegħi huwa li nerġa' nkabbar ir-reputazzjoni tiegħi fil-‘waterpolo’ mhux biss f'dak lokali iżda wkoll f'dak barrani.
Wara din l-esperjenza, x'inhu l-appell tiegħek?
L-appell lill-isportivi kollha huwa biex jittrenjaw minn qalbhom u bis-serjetà u r-riżultat jasal dejjem u m'għandhom jieħdu xejn mingħajr parir ta' persuna kwalifikata fil-qasam għax ftit nuqqas ta' attenzjoni u mingħajr ebda ħażen jista' jservihom ta' detriment.
Iżda ma nistax ma nirringrazzjax lill-familja tiegħi li dejjem baqgħu warajja u ħeġġewni f'kollox kif ukoll lill-ħbieb u l-klabb ta' San Ġiljan li wrew rispett kbir fija.
Nixtieq niskuża ruħi wkoll ma' dawk il-persuni li b'mod jew ieħor stajt inqasthom jew iddiżappuntajthom f'xi ħaġa iżda nwegħedhom li se npatti bil-kbir għalihom.
Deputat Nazzjonalista jitlob spjegazzjoni.
Id-Deputat Nazzjonalista, Jean-Pierre Farrugia ħa l-opportunità tal-Kunsill Nazzjonali tal-Partit Nazzjonalista, biex matul intervent ta' erba' minuti li kien mitlub jagħmel, jikkritika lill-Gvern dwar l-‘interconnector' bejn Malta u Sqallija.
Huwa qal li fil-Parlament dejjem ingħatat l-impressjoni li l-proġett miexi kif suppost.
Farrugia għamel referenza għall-mistoqsijiet parlamentari li kienu tressqu mid-Deputat Laburista, Evarist Bartolo, li dwarhom il-Ministru Tonio Fenech kien wieġeb li x-xogħol miexi mal-programm tal-kuntratt.
Iżda issa donnu li waqajna lura u nistaqsi għaliex, żied jgħid id-Deputat Nazzjonalista, b'reazzjoni għad-dikjarazzjoni tal-Prim Ministru, li l-proġett mhux se jitlesta sa qabel l-Elezzjoni Ġenerali.
Fl-intervent tiegħu, id-Deputat Nazzjonalista qal li hu, bħaċ-ċittadini fin-Nofsinhar ta' Malta, qiegħed jibla' l-‘carbon dioxide' u jeħtieġ li l-Korporazzjoni Enemalta tagħti spjegazzjoni ċara.
Il-Gvern kien qal li x-xogħol fuq l-‘interconnector' għandu jkun lest sa Ottubru tas-sena 2013.
Fl-intervent tiegħu, Farrugia ssuġġerixxa lill-Gvern biex jagħti sussidju lil dawk il-familji li jgħixu f'appartamenti tal-Gvern u li m'għandhomx aċċess dirett għad-dawl tax-xemx u għalhekk, m'għandhomx il-possibilità li jibbenefikaw mis-sussidji fuq is-‘solar heating'.
Ilbieraħ saru diversi interventi oħrajn matul il-Kunsill Ġenerali tal-Partit Nazzjonalista.
Bla dubju, l-aktar intervent li spikka kien dak tal-Ministru Austin Gatt li l-ewwel ma ddikjara kien li hu kburi li huwa Nazzjonalist.
Austin Gatt kien milqugħ b'ċapċip kbir, b'dawk li attendew iqumu bilwieqfa bl-entużjażmu.
Saħansitra kien hemm individwu li għax ma setax iqum bilwieqfa, beda jxejjer bil-krozzi f'idejh.
Waqt li kkonferma li mhux se jerġa' jikkontesta għal elezzjoni ġenerali oħra, u qal li qiegħed jagħmel din il-wegħda quddiem martu, li kienet preżenti għall-Kunsill Ġenerali qal li jekk il-Partit Nazzjonalista għandu bżonnu, huwa se jkun qiegħed fis-sala tal-għadd tal-voti u din id-darba, miegħu se jkun hemm iż-żewġ uliedu.
Austin Gatt qal li l-Partit Nazzjonalista għandu bżonn ibiddel ċerti affarijiet, fosthom l-istrutturi tiegħu, iżda huwa importanti li meta jieħdu deċiżjoni, in-Nazzjonalisti jsegwuha.
Intervent ieħor li spikka kien dak tad-Deputat Nazzjonalista, Franco Debono li fetaħha kontra l-preżentaturi tal-istazzjon nazzjonali li jużaw il-programm tagħhom għall-aġenda personali, billi jattakkaw persuni u jaħbu x'qegħdin jagħmlu oħrajn.
Franco Debono semma lilpreżentaturi ta' Dissett u Xarabank u qal li dawn huma preżentaturi tajbin, iżda kkundanna lil preżentaturi oħrajn, li ma semmiex b'isimhom, li jużaw il-programm kif jaqbel lilhom. 
Tkellem dwar l-Awtorità tax-Xandir u qal li din għandha tkun iżjed b'saħħitha u tagħti kas dawn l-affarijiet, speċjalment meta l-ilmenti li jitressqu jkunu konsistenti. 
Il-Partit Laburista rringrazzja lil Lawrence Gonzi tal-fiduċja li qiegħed juri f'Joseph Muscat, meta staqsieh biex isolvilu problemi li ħoloq b'idejh hu stess.
Irringrazzjah ukoll talli qed jgħid lill-poplu Malti u Għawdxi biex isegwi d-diskors ta' Joseph Muscat bi tweġiba għall-Baġit.
Żieda fl-immigranti irregolari b'riżultat tar-Rebbiegħa Għarbija
Matul l-ewwel disa' xhur ta' din is-sena, l-awtoritajiet Ewropej kellhom iħabbtu wiċċhom ma' żieda ta' eluf fl-għadd ta' immigranti irregolari meta kkomparat mal-istess perjodu tas-sena l-oħra, bl-aġenzija tal-Unjoni Ewropea (UE) responsabbli mis-sigurtà tal-fruntiera, tattribwixxi din iż-żieda għall-inkwiet u l-ġlied fid-dinja Għarbija.
Id-Deputat Direttur tal-aġenzija Frontex, Gil Arias Fernandez, spjega waqt konferenza stampa li total ta' aktar minn 112,000 immigrant illegali kienu interċettati bejn Jannar u Settembru ta' din is-sena, ikkomparat ma' 77,000 li kien hemm is-sena l-oħra.
L-akbar għadd ta' immigranti irregolari kienu interċettati matul ix-xahar ta' Marzu meta kien hemm 20,000 persuna.
Kien spjegat li r-rivoluzzjoni fit-Tuneżija u  l-gwerra ċivili fil-Libja għamlu l-passaġġi bil-baħar lejn Malta u l-Italja l-aktar rotot popolari, qabel dawn naqsu b'mod sinifikanti kemm minħabba l-maltemp, kif ukoll għax l-awtoritajiet il-ġodda ħadu kontroll tas-sitwazzjoni f'pajjiżhom.
Minflok, l-immigranti pprovaw jidħlu fl-UE mill-fruntiera ta' bejn l-Greċja u t-Turkija, fejn f'Ottubru biss inqabdu 9,500 persuna, żieda ta' aktar minn 20% fuq l-istess xahar tas-sena l-oħra.
Rotta ġdida għall-immigranti kienet dik mill-Maċedonja, is-Serbja u l-Ungerija għall-Awstrija, fejn l-għadd ta' immigranti maqbudin żdiedu  b'35%.
L-Aġent Direttur tal-aġenzija Frontex qal li bħala medja, kull ġurnata jkun  hemm  300 immigrant illegali li jirnexxilhom jidħlu fl-Ewropa.
Intant, il-Kummissjoni Ewropea qalet li l-UE teħtieġ issaħħaħ ir-relazzjonijiet tagħha mal-pajjiżi li mhumiex imseħbin fl-UE biex taħsad aħjar il-benefiċċji reċiproċi li tista' ġġib il-migrazzjoni.
Minkejja li l-migrazzjoni hi minn tal-ewwel fl-aġenda politika tal-UE, ir-Rebbiegħa Għarbija u l-avvenimenti fin-Nofsinhar tal-Mediterran din is-sena enfasizzaw iżjed il-ħtieġa għal politika ta' migrazzjoni koerenti u komprensiva għall-UE.  
Hu għalhekk li l-Kummissjoni Ewropea qiegħda tipproponi li ssaħħaħ id-djalogu u l-koperazzjoni operazzjonali fil-qasam tal-migrazzjoni u l-mobilità mal-pajjiżi sħab tal-UE li mhumiex membri, b'hekk tapprofondixxi l-proposti li hemm fil-Komunikazzjoni dwar Sħubija u Prosperità kondiviża man-Nofsinhar tal-Mediterran. 
L-approċċ il-ġdid hu spjegat fl-Approċċ Globali tal-UE għall-Migrazzjoni u l-Mobilità mġedded li jqiegħed il-mobilità ta' ċittadini minn pajjiżi terzi fiċ-ċentru u li jagħmel is-sħubijiet iktar sostenibbli u iktar iħarsu ’l quddiem.
Il-mobilità ta' ċittadini ta' pajjiżi terzi matul il-fruntieri esterni tal-UE hi importanti minħabba li tolqot firxa wiesgħa ta' nies, bħal viżitaturi għal żjarat qosra, turisti, studenti, riċerkaturi, negozjanti jew qraba li jkunu qegħdin iżuru u hija marbuta mal-politika tal-viża.  
Qegħdin nistabbilixxu qafas ta' politika strateġika għall-migrazzjoni u l-iżvilupp li hu ċar u konsistenti.
L-UE se tkun imħejjija aħjar għall-governanza tal-migrazzjoni kemm internament kif ukoll globalment jekk tkompli ssaħħaħ id-djalogu u l-koperazzjoni li għandha mal-pajjiżi sħab.
L-Approċċ il-ġdid jirrappreżenta l-qafas strateġiku neċessarju biex iġib valur miżjud lill-azzjoni tal-UE u tal-istati membri f'dan il-qasam, qalet Cecilia Malmstròm, il-Kummissarju għall-Affarijiet Interni.
Bħal-lum ġimgħa l-Gvern ippreżenta l-Baġit għas-sena 2012, fejn mhux biss ħabbar il-miżuri ġodda li se jieħu matul is-sena d-dieħla, imma anke ppreżenta l-istampa attwali tal-qagħda ekonomika.
Gaetano Micallef tkellem mal-ekonomista Lino Briguglio dwar ċertu aspetti tal-Baġit 2012.
Il-Gvern, partikolarment il-Prim Ministru, qed juża ħafna l-analoġija mal-maltemp biex jiddeskrivi dak li qiegħda tiffaċċja l-ekonomija lokali.
Kemm taħseb li kien kbir dan il-maltemp fuq Malta? 
Meta l-Gvern jirreferi għall-maltemp, qiegħed jirreferi għas-sitwazzjoni fil-pajjiżi ta' madwarna l-iktar fil-Greċja, fi Spanja, fil-Portugall u fl-Italja, li għandhom  problemi kbar fil-finanzi tal-Gvern. 
Dawn il-problemi ġew minħabba li individwi u istituzzjonijiet finanzjarji tilfu l-fiduċja fid-dejn tal-Gvern.
Meta jiġri hekk ma jibqgħux jisilfuh lill-Gvern jew jagħmlu hekk b'rati għolja tal-imgħax.
F'ċertu punt id-dejn tal-Gvern ma jibqax sostenibbli. 
Id-dejn tal-Gvern jimmatura wara ċertu numru ta' snin u meta jiġri hekk toħroġ sejħa oħra biex jiġġedded id-dejn li jkun għalaq.
Iżjed ma tiżdied l-isfiduċja fid-dejn tal-Gvern, aktar jogħla l-imgħax u allura aktar tikber il-problema, għax il-Gvern ikun irid iħallas iktar imgħaxijiet.
Fil-każ ta' Malta, in-nefqa fuq l-imgħax fuq id-dejn hija waħda sostanzjali.
Issa jekk id-dejn ikun għoli wisq,  jista' jinħoloq suspett li l-Gvern mhux se jkun kapaċi jħallsu lura.
Allura jkun iktar diffiċli biex il-Gvern ikompli jissellef u dan iwassal biex jitla' l-imgħax biex ipatti għar-riskju.
L-Italja qiegħda f'pożizzjoni insostenibbli bħalissa minħabba f'hekk.
Fattur importanti huwa li s-suq tal-finanzi jiddependi ħafna fuq xnigħat, għajdut u burdati.
Jiġifieri, jekk il-Prim Ministru Taljan jagħti messaġġ li huwa serju, is-suq jista' jikkalma.
L-istess jista' jiġri fil-Greċja.
Il-fatt li f'dawn il-pajjiżi tpoġġew ekonomisti  bħala prim ministri jista' jgħin f'dan ir-rigward.
Peress li ż-żewġ prim ministri jifhmu fis-suġġett, dan jista' jgħin biex tiżdied il-kredibbiltà tal-gvernijiet rispettivi u jittieħdu    aktar bis-serjetà l-miżuri mis-suq finanzjarju. 
Fil-każ ta' Malta, kienet ħaġa tajba li l-Gvern naqqas id-defiċit fil-kontijiet tiegħu u qed jimmira biex ikompli jnaqqsu.
Jekk jibqa' jkollna defiċits għoljin jiżdied id-dejn tal-Gvern. 
F'Malta id-dejn li għandna huwa diġà għoli.
Infatti għalhekk tlifna l-‘credit rating' tal-Moody's… għax id-dejn tagħna laħaq kważi 70 fil-mija tal-Prodott Gross Domestiku (PGD). 
Jidher li l-Gvern Malti huwa konxju ħafna ta' dan.
L-ewwel nett għax hemm l-UE ssegwih u t-tieni għax naħseb li l-Ministru responsabbli mill-finanzi, minħabba li kellu taħriġ fl-ekonomija, iħossha ħafna din li hemm bżonn li d-defiċit ikun baxx ħalli eventwalment anke d-dejn jonqos.
Għax id-dejn jiġi mid-defiċits ta' sena wara sena.
Għasel.
Qabda għaġeb fuq xejn.
Kif jgħid il-Willy, ‘a storm in a teacup’.
Imma nifhimha wkoll.
Għax wara l-Baġit li faqqgħalna GonziPN, tal-Partit Laburista tant m'għandhomx ma' xiex jaqbdu li r-rapport tat-Transparency International niżlilhom għasel, aktar milli tinżlilna għasel xi waħda li tgħaddi bis-‘see through' mill-pjazza.
Kull sena t-Transparency International toħroġ rapport dwar kemm il-gvernijiet madwar id-dinja jidhru korrotti u Malta – għalkemm ma marritx ħażin ħażin – sfortunatament niżlet żewġ postijiet mis-sena li għaddiet 'l hawn. 
Veru li fl-indiċi ppubblikati spiċċajna wara pajjiżi bħallBhutan, il-Qatar, l-Emirati, it-Tajwan, Singapore, Barbados u l-Botwsana imma dan juri kemm, kif jgħid ir-rapport stess, din hi perċezzjoni.
U anke l-aktar wieħed 'naive' jaf li perċezzjoni ħaġa u r-realtà oħra. 
U a propositu, la qegħdin nitkellmu fuq ir-realtà, naħseb li l-verità mhix li pajjiżna huwa korrott imma li l-Maltin jew huma onesti żżejjed jew inkella jħobbu jikxfu sormhom quddiem kulħadd.
Deskritt bħala 'Missier id-demokrazija u l-libertà f'Malta' Eddie Fenech Adami ntlaqa’  fil-bini l-ġdid tal-Parlament mill-Kap tal-Oppożizzjoni u kap tal-Partit Nazzjonalista  Simon Busuttil.
Kien Simon Busuttil li ddeskriva lill-President Emeritus u eks-Prim Ministru Eddie Fenech Adami bħala 'missier id-demokrazija f'Malta', f'diskors ta' introduzzjoni fil- laqgħa li hu kellu mal-eks-Kap tal-PN fl-uffiċċju tal-Kap tal-Oppożizzjoni fil-Parlament.
Il-Kap tal-Oppożizzjoni Simon Busuttil qal li hu sinifikattiv li propju f'għeluq it-28 sena  mill-ewwel darba li Eddie Fenech Adami ħa l-ġurament ta' Prim Ministru fit-12 ta'  Mejju 1987 hu kien qed iżur il-Parlament il-ġdid.
Simon Busuttil sostna li hu propju minhabba r-rabta bejn Eddie Fenech Adami, id-demokrazija u l-libertà  li hu bħala kap tal-oppożiizzjoni u tal-PN kien qed jilqa' lil  Eddie Fenech Adami, missier id-demokrazija f'Malta, fid-dar il-ġdida tad-demokrazija; il-Parlament.
Il-President Emeritus Eddie Fenech Adami qal li dan il-bini ġdid għandu jġib qabża  fil-kwalità u appella biex din il-binja tgħin fit-tisħiħ tad-dibattitu u tad-demokrazija fil-pajjiż.
Li l-Parlament issa għandu d-dar tiegħu hu pass importanti fil-mixja tiegħu lejn  awtonomija sħiħa. 
Stqarr dan l-Ispeaker tal-Kamra tar-Rappreżentanti Anġlu Farrugia meta laqa’ grupp  ta’ studenti mis-Sixth Form Sir Mikelanġ Refalo ta’ Ghawdex.
Iż-żjara kienet  organizzata bħala parti mill-istudji tagħhom fis-Systems of Knowledge.
Anġlu Farrugia kompla li bħalissa hemm abbozz ta’ liġi dwar is-servizzi parlamentari, li permezz tiegħu, il-Parlament ikompli jikseb iktar awtonomija, speċjalment fil- finanzjament tiegħu.
Hu qal li d-daħla tal-Parlament se tkun qed tospita esibizzjoni permanenti u  interattiva dwar l-istorja tal-Parlament Malti sa mill-għoti tal-Kostituzzjoni tal-1921 li wasslet għall-ewwel assemblea b’rappreżentanti eletti mill-Maltin.
L-istudenti żaru wkoll il-Kamra tad-Deputati fejn issir is-sessjoni plenarja.
Hawnhekk, l-ispeaker beda jispjega l-proċess ta’ kif tgħaddi liġi, il-votazzjoni, kif abbozz jitpoġġa fuq l-aġenda tal-Kamra, kif ukoll il-ħidma tal-Kumitati Parlamentari.
Fl-aħħar taż-żjara, l-Ispeaker ingħata pittura li tissimbolizza lill-Belt Valletta bħala  tifkira taż-żjara.
Il-pittura hi xogħol tal-artist Għawdxi Mark Savona.
Il-President Ġermaniż Joachim Gauck, akkumpanjat mis-sieħba tiegħu, il-ġurnalista Ġermaniża Daniela Schadt, waslu f’pajjiżna għal żjara statali ta’ jumejn.
Iż-żjara statali bdiet b’ċerimonja fi Pjazza San Ġorġ fil-Belt Valletta għall-ħabta tal-ħamsa ta’ wara nofsinhar.
Wara l-President u s-sinjura tiegħu daħlu fil-Palazz tal-President fejn sar skambju ta’ rigali u dekorazzjonijiet qabel il-President ta’ Malta Marie Louise Coleiro Preca u dak Ġermaniż Joachim Gauck kellhom laqgħa bejniethom.
Fi tmiem il-laqgħa saret konferenza tal-aħbarijiet miż-żewġ kapijiet tal-istat.
Il-Ħamis imbagħad il-President Ġermaniż jibda l-attivitajiet uffiċjali tiegħu b’laqgħa mal-Prim Ministru Joseph Muscat fil-Palazz ta’ San Anton.
Wara, għall-ħabta tal-għaxra ta’ filgħodu, il-President ta’ Malta u dak Ġermaniż iżuru l-proġett Buddy Bear organizzat fil-Kitchen Garden tal-Palazz ta’ San Anton mill- Ambaxxata Ġermaniża f’Malta flimkien mal-Uffiċċju tal-President.
Minn hawn il-President Gauck l-ewwel iżur iċ-Ċentru Miftuħ fil-Marsa u wara jiltaqa’ ma’ numru ta’ għaqdiet mhux governattivi li jaħdmu fil-qasam tal-immigrazzjoni f’pajjiżna.
Għall-ħabta tas-siegħa u nofs ta’ wara nofsinhar il-President Gauck jieħu sehem f’ċerimonja ta’ tqegħid tal-fjuri quddiem il-monument tal-gwerra.
Ftit wara imbagħad il-President Joachim Gauck jintlaqa’ fl-Uffiċċju tal-Prim Ministru fil-Berġa ta’ Kastilja għal skambju ta’ rigali u ritratt uffiċjali u wara, il-President, akkumpanjat mill-Prim Ministru Malti l-ewwel iżuru l-Barrakka ta’ Fuq u wara l-Katidral ta’ San Ġwann.
Wara, għall-ħabta tal-ħamsa u nofs ta’ wara nofsinhar, il-President Ġermaniż jiltaqa’ mal-Kap tal-Oppożizzjoni Simon Busuttil fil-Palazz ta’ San Anton u wara mal-iSpeaker tal-Kamra tar-Rappreżentanti Anġlu Farrugia.
Intant Daniela Schadt ukoll se tkun qed tagħmel żjarat b’mod separat.
Il-Ħamis filgħodu hi se żżur il-Jesuit Refugee Services f’Birkirkara, u iktar tard wara nofsinhar tattendi għal żjara fl-MCAST.
Il-President Gauck u s-sinjura Schadt iħallu Malta lejn Berlin ftit qabel is-sebgħa u nofs ta’ filgħaxija wara ċerimonja fl-Ajruport Internazzjonali ta’ Malta, preseduta mill-President ta’ Malta Marie Louise Coleiro Preca.
Il-Kap tal-Partit Nazzjonalista qal ukoll li jrid politika li tagħti opportunitajiet lil  kulħadd u li tħalli lil kulħadd liberu.
Spjega li kulħadd għandu jħoss li jista’ javvanza  jekk hu tajjeb u mhux irid jittallab għand il-Ministri.
Żied li qed terġa’ tidħol il-biża’ fost in-nies li jitkellmu jew jassoċċjaw ruħhom ma’ dak li hu differenti mill-politika tal-Gvern.
Dr Busuttil ikkritika l-politika tal-Gvern bil-mod kif Dar Malta fi Brussel qal li qed ibiddilha f’każin laburista.
Qal li l-agħar ħaġa hi meta xi ħadd bħal Cyrus Engerer minkejja r-rekord kriminali tiegħu, qed jitħallas is-somma ta’ €85,000 għax huwa suldat tal-azzar mhux għax huwa kompetenti.
Sostna li dan huwa eżempju ta’ kif mal-Gvern ta’ Joseph Muscat, jgħodd lil min taf u mhux kemm taf u dan jaqta’ qalb dawk li jkunu studjaw u stinkaw.
Żied li meta jiġri hekk, ir-riżultat ikun xogħol mhux ta’ kwalità li jispiċċa jħallas għalih il-poplu.
Il-Kap tal-Oppożizzjoni qal li lanqas mill-ekonomija, il-Gvern mhu jagħti l-frott għax f’sentejn, il-familji u l-pensjonanti kull ma ħadu kien 58 ċenteżmu, taxxi ġodda u żidiet fil-ħlasijiet tas-servizzi tal-Gvern għax skont Dr Busuttil il-politika tal-Gvern anki f’dan il-qasam hija li l-bniedem qiegħed hemm għas-servizz tal-ekonomija u mhux bil-kontra kif jemmen il-Partiti Nazzjonalista.
Dr Busuttil qal ukoll li anki żewġ esperti opinjonisti li din il-ġimgħa dehru fuq programm TimesTalk fuq TVM kkumentaw fuq l-andament ta’ kif qed imexxi l-Gvern f’diversi oqsma.
Spjega li dawn bejniethom kellhom jagħtu punti mill-wieħed sa għaxra u meta wieħed jgħoddhom flimkien, isib li l-Gvern falla għax lanqas biss ġab nofs il-punti.
Kien jgħid lill-mara li sejjer jistad imma.
Mara telqet lir-raġel tagħha wara li qabditu f’relazzjoni adultera ma’ mara li ammettiet dak li kienet qed tagħmel ma’ żewġha.
Il-koppja żżewġet fl-1996 għax il-mara kienet inqabdet tqila tant li matul l-istess sena twelditilhom tifla.
Ir-relazzjoni tagħhom bdiet sejra lura u fl-2012 bdiet tissuspetta li kellu relazzjoni ma’ ħaddieħor.
Huwa kien jgħidilha li sejjer jistad meta fil-fatt dan ma kienx minnu u fis-sigħat bikrin ta’ filgħodu kien jirċievi numru ta’ messaġġi.
Fil-Qorti tal-Familja hija esebiet messaġġi li bagħtitilha s-sieħba ta’ żewġha fejn din ammettiet li kienet qed tara lir-raġel tagħha.
Għalkemm il-mara kienet lesta taħfirlu biex tipprova ssalva ż-żwieġ, ir-raġel tagħha baqa’ f’din ir-relazzjoni.
Kien għalhekk li hija talbet għas-separazzjoni.
L-Imħallef Robert Mangion ra fost oħrajn il-messaġġi li s-sieħba tar-raġel bagħtet lil martu u kkonkluda li verament ikkommetta adulterju.
Waqt li aċċetta t-talba tal-mara għas-separazzjoni, huwa ordna lir-raġel biex jagħtiha kumpens ta’ €250 fix-xahar biex tieħu ħsieb it-tifla li llum għandha 19-il sena.
L-Imħallef Mangion ordna wkoll li l-mara tibqa’ tgħix fid-dar matrimonjali għall-ħames snin li ġejjin u mbagħad id-dar tinbiegħ u l-flus jinqasmu bejniethom.
Peress li l-mara ma taħdimx u r-raġel għandu impjieg bħala xufier, huwa orndnalu jkompli jħallas is-€60 fix-xahar għad-dejn li baqagħlhom mal-bank fuq l-istess post.
Tonio Fenech: Ma ksirtx il-kodiċi ta' etika meta aċċettajt l-arloġġ.
L-eks-Ministru tal-Finanzi Tonio Fenceh qal li meta aċċetta l-arloġġ bħala rigal mingħand Ray Farrugia, ħu George Farrugia li ngħata l-proklama biex jgħid il-verità kollha dwar il-każ tax-xiri taż-żejt, ma kisirx il-Kodiċi tal-Etika.
Fenech qal li l-Kodiċi tal-Etika jinkiser biss jekk ir-rigal li jingħata jinfluwenza l-politika tal-Gvern.
Madankollu, skont Tonio Fenech, dan kien rigal ġenwin. 
“Għalhekk jien ma kellix għalfejn nirrapporta lill-Prim Ministru,” qal Tonio Fenech meta kien qed jagħti x-xhieda tiegħu quddiem il-Kumitat tal-Kontijiet Pubbliċi (PAC), meta kompla jinstema' l-każ dwar ir-rapport tal-Awditur dwar ix-xiri taż-żejt. 
Tonio Fenech qal li huwa kien jaf lil George Farrugia okkażjonalment, madankollu qatt ma kellu diskussjonijiet miegħu.
Qal li kellu inkontru ma' Farrugia meta kienet qed issir laqgħa dwar proġett ta' privatizzazzjoni.
Inkontru ieħor seħħ meta George Farrugia akkkumpanja lil ħuh Ray Farrugia sad-dar tal-eks-Ministru, meta dan tal-aħħar tah l-arloġġ.
Fenech qal li kienet mart Ray Farrugia li riedet tagħtih dan l-arloġġ li kienet għamlet hi.
Qal li dan l-arloġġ ingħata lilu meta lanqas biss kien Ministru responsabbli mill-Enemalta.
Dan ix-xogħol kien sar minn persuna dilettanta, u kien jiswa biss €200, u mhux €5,000 kif allega l-Partit Laburista.
Tonio Fenech qal li għal din ir-raġuni huwa fetaħ kawża ta' libell lill-Ministri Chris Cardona u Evarist Bartolo.
B'ton imqanqal għall-aħħar, Tonio Fenech qal li l-Pulizija kienet investigat dan il-każ.
L-Ispettur Angelo Gafà kien induna mill-ewwel li dan l-arloġġ ma kellux valur, filwaqt li l-eks-Kummissarju tal-Pulizija John Rizzo kien qal li ma kienx hemm relevanza f'dan il-każ.
Mistoqsi mill-Ministru Edward Zammit Lewis, Tonio Fenech qal li Ray u George Farrugia marru d-dar minn jeddhom u mingħajr stedina. 
“Jien sibthom wara l-bieb u inizjalment ir-rigal m’ aċċettajtux.
Però mbagħad ħadtu, għaliex sa dak iż-żmien kulma kont naf kien li Ray Farrugia huwa ta' John's Garage.
Lanqas kont naf li għandu x'jaqsam maż-żejt,” qal Tonio Fenech, filwaqt li baqa'’ jinsisti li dan kien rigal normali, bħal rigali oħrajn. 
Fenech insista li, “Ridt inkun vera profeta biex inkun naf x'se jiġri sitt snin wara.
Jien naf biss li għamlitu mart Ray Farrugia għaliex kellha delizzju.
Li kieku qaluli li l-arloġġ tħallas mill-Power Plan, ma kontx naċċettah.
Imma Ray Farrugia qalli li għamlitu l-mara tiegħu,” qal Tonio Fenech.
 Żied jgħid li huwa qabel mad-deċiżjoni tal-Kabinett, li l-Kummissarju ngħata l-għodda kollha biex jinvestiga l-każ.
Mistoqsi jekk għandux opinjoni jekk George Farrugia żammx mal-kundizzjonijiet tal-proklama, l-eks-Ministru Fenech qal li mhuwiex sta għalih li jgħaddi opinjoni. 
Dwar ix-xhieda li kien ta David Spiteri Gingell, li qal li bejn l-1998 u l-2008 ma kien sar xejn fl-Enemalta, Tonio Fenech qal li ma kellu x'jaqsam xejn ma' din il-Korporazzjoni.
Dwar l-affarijiet oħrajn li qal Spiteri Gingell, li l-Ministeru tal-Finanzi kien qed iwaqqaf il-proċess biex jiġu impjegati aktar ħaddiema mal-Enemalta, ix-xhud qal li dak li talab Spiteri Gingell kien iżżejjed. 
“Spiteri Gingell żvija lill-PAC meta qal li ried jimpjega 100 ruħ, u talli dawn ma ġewx impjegati wassal biex il-minuti ma jinżammux kif suppost.
Jien ħadt passi biex dawn il-proċeduri jissaħħu.
Meta ġiet it-talba biex ikun hemm aktar ingaġġ ta' maniġment, jien ma nnegajtx it-talba imma lqajt it-talba bin-nofs,” qal Fenech. 
Żied jgħid li huwa kien ħbieb ma' Spiteri Gingell, u għalhekk huwa ppretenda li jimxi b'mod differenti miegħu.
Qal li huwa qatt ma kellu problema li jiġi appuntat 'internal audit', madankollu qal li qabel l-2007 ħadd ma ġibidlu l-attenzjoni li l-Enemalta ma għandhiex 'internal audit'.
'Ma rridux indejqu lill-Ewropej... imma m'għandniex għażla.'
"Fil-Libja kont maħtuf kemm-il darba.
F'każ minnhom anki tefgħuni f'post fid-deżert.
Il-vjaġġ bid-dgħajsa mil-Libja hu kwistjoni ta' ħajja jew mewt.
Tkun fuq dgħajsa żgħira mingħajr sigurtà.
Kont naf li nista' faċilment immut mgħarraq.
Imma għidt lili nnifsi li għandi nitlaq.
Ma kellix għażla.
Għidt jekk Alla jridni ngħix, insalva.
Ma rridux indejqu lill-Ewropej, imma m'għandniex għażla.
Nirriskjaw ħajjitna għall-familja tagħna."
Dan hu dak li sostna Abdu (ritratt), immigrant ta' 34 sena mill-Gambja li f'nofs Mejju ta' din is-sena ġie salvat mill-bastiment Phoenix, li hu mmexxi mill-Migrant Offshore Aid Station (MOAS) u mill-Medecins Sans Frontieres (MSF).
Abdu qasam l-esperjenza tiegħu mal-volontieri ta' MSF.
Abdu jgħid li, "Il-vjaġġ lejn il-Libja ħadli ħames xhur u nofs.
Ivvjaġġajt f'diversi pajjiżi fosthom is-Senegal, Mali, Burkina Faso, Niġer u l-Alġerija.
Tlaqt mill-Gambja għax jien ridt il-flus biex ngħajjex ‘il-familja.
Fil-Gambja m'hemmx xogħol.
Qabel daħlt il-Libja waqaft għal xi żmien fl-Alġerija.
Ħdimt u qlajt il-flus biex inkompli bil-vjaġġ.
Fl-Alġerija s-sitwazzjoni hi aħjar minn dik fil-Libja.
Hemmhekk tista' taħdem, tagħmel il-flus u jekk ikollok id-dokumenti ħadd ma jitfgħek fil-ħabs bla raġuni ta' xejn.
Biss kelli ħija l-Libja u ridt li nsibu biex nagħmlu l-vjaġġ lejn l-Ewropa flimkien".
Ikompli jgħid li, "Mort il-Libja u hemmhekk rajt li faċilment jattakkawk u jisirquk.
Fil-Libja ma tistax timxi f'ċerti ħinijiet jew tmur fejn trid.
Ikun hemm persuni li jippretendu li huma pulizija jew membri tal-armata.
Dawn jaħtfuk u jeħdulek flusek.
Jekk ma jkollox flus tispiċċa taqla' xebgħa sew.
Fil-Libja lili ħatfuni diversi drabi.
Darba minnhom kont sejjer niltaqa' ma' ħabib tiegħi li kien għadu kif wasal il-Libja.
Ġew xi persuni, tefgħuni f'karozza u saqu għal ammont twil ta' ħin.
Ħaduli kulma kelli.
Abbandunawni fid-deżert.
Kont fortunat li kien hemm xi persuni li kienu għaddejjin minn hemm u għenuni nsib it-triq lura."
Abdu jgħid ukoll li, "Ħija hu iżgħar minni u għalhekk jien kont responsabbli tiegħu.
Kull meta kien ikollna bżonn inġibu xi ħaġa minn barra kont noħroġ jien u hu joqgħod ġewwa biex ikun sigur.
Kien minħabba f'hekk li ġejt maħtuf kemm-il darba.
Qafluni fi djar u mhux f'ħabsijiet jew kampijiet.
Dawn ikunu djar mimlijin irġiel u nisa armati b'armi tan-nar u skieken.
Anki t-tfal ikunu armati.
Jeħdulek il-flus u jsawtuk.
Kuljum isaqsuk għal aktar flus.
Jekk ma jkollokx flus x’ tagħtihom ma tkunx ta' valur għalihom.
Jien kont fortunat li kont naf nies li kienu lesti jħallsu biex ninħareġ minn hemm."
Abdu rrakkonta lill-MSF li, "Iltqajt ma' dawk li jorganizzaw il-vjaġġi permezz tal-ħbieb tiegħi.
Ħallast $1,700.
Il-vjaġġ ġie pospost darbtejn.
Nirringrazzja 'l Alla li ġejt salvat.
Meta rajt id-dgħajsa li ġiet issalvana l-ewwel ħsieb tiegħi mar fuq il-familja u fuq Alla."
Juventus jirbħu d-Double.
Iċ-champions Juventus irreġistraw it-tielet double fl-istorja tal-club u l-għaxar suċċess fil-Coppa Italia meta fil-finali dawru telfa f’rebħa biex għelbu lil  Lazio bl-iskor ta’ 2-1 liema partita kellha tiġi deċiża fil-ħin barrani. 
Filwaqt li Juventus issa jinsabu pass ‘il bogħod milli jiksbu t-Treble meta fil-finali tal-UEFA Champions League jiltaqgħu kontra Barcelona, fis-6 ta’ Ġunju, li ġej, Lazio jkomplu jiġġieldu għat-tieni post meta  nhar il-Ħadd li ġej jilagħbu kontra r-rivali eterni, Roma, li propju huma jinsabu fit-tieni pożizzjoni ...
punt aktar minn Lazio.
Din il-finali kellha bidu mill-aktar eċċitanti meta sal-ewwel 11-il minuta ż-żewġ timijiet skorjaw goal kull wieħed li ġew reġistrati mill-captains. 
Kienu Lazio li fetħu l-iskor wara biss erba’ minuti minn daqqa ta’ ras ta’ Stefan Radu wara azzjoni ta’ freekick meta Andrea Pirlo naqas li jogħla biex jipprova jinnewtralizza lill-istess Radu. 
Seba’ minuti wara, Juventus kisbu d-draw meta mill-freekick ta’ Andrea Pirlo, Paul Pogba xeħet lejn Giorgio Chiellini li b’mod akrobatiku xeħet il-ballun fix-xibka.
Il-partita nnifisha żvolġiet f’waħda bilanċjata biex sal-ħin regolamentari ma sar l-ebda goal u għaldaqstant il-partita kellha tmur fil-ħin barrani. 
Fl-94 minuta, Lazio kienu sfortunati li ma marrux fil-vantaġġ meta x-xutt ta’ Filip Djordjevic għeleb lill-goalkeeper Juventin, Marco Storari, iżda l-ballun ħabat ma’ sieq il-lasta ... mexa tul il-linja fatali ...
ħabat ma’ sieq il-lasta l-oħra u nqala’ ‘l barra. 
Tliet minuti wara, kienu Juventus li skorjaw il-goal tar-rebħa minn Alessandro Matri.
wara żball fid-difiża ta’ Lazio.
Mhux ħati li saq fuq raġel - tajru biex jiddefendi lilu nnifsu u lil ħaddieħor.
Sewwieq li tajjar raġel ieħor, meta rah jipponta arma tan-nar lejn perusna oħra, kien illiberat mill-akkużi miġjubin fil-konfront tiegħu, wara li l-Qorti qalet li huwa kien qed jaġixxi biex jiddefendi lilu nnifsu u lil oħrajn li kienu f'periklu minħabba l-atteġjament tal-allegat vittma.
Il-Maġistrat Consuelo Scerri Herrera qalet li Nure Kamakam ta' 40 sena, li huwa mil-Libja, ma għandux jinstab ħati tal-attentat ta' qtil Said Bouslama, meta saq fuqu bil-karozza nhar l-1 ta' Ottubru tal-2010, f'Mosta Road fi Triq San Pawl. 
Huwa ġie lliberat ukoll minn akkuża li kkaġunalu ġrieħi gravi u li saq b'mod traskurat. 
Fil-Qorti ħareġ kif Kumakam kien qed isuq il-karozza meta ra lil Bouslama, jipponta arma lejn raġel ieħor, li jismu Ahmed Muhammed Mustapha Alouzi. 
Jirriżulta li Kumakam, waqqaf il-karozza u pprova jintervjeni, madankollu Bouslama, dawwar l-arma fid-direzzjoni tiegħu u qallu biex ma jindaħalx għax jisparalu.
Peress li ma kellu l-ebda għażla, Kamakam daħal lura fil-karozza u saq għal fuq Bouslama, bil-konsegwenza li kkaġunalu feriti gravi.
Min-naħa tiegħu Bouslama, qal lill-Qorti huwa ntalaqt mill-karozza hekk kif kien qed jaqsam it-triq, wara li waqaf jixtri l-ħobż.
Madankollu, Kamakam u Alouzi taw verżjoni differenti u kkorraboraw il-verżjoni li ngħatat dakinhar. 
Fil-Qorti ħareġ kif parti mill-arma instabet fix-xena tar-reat, filwaqt li l-parti l-oħra, instabet mill-bugħaddas f'San Pawl il-Baħar.
Huwa mifhum li l-arma inqasmet bl-impatt. 
Kumakan, li baqa’ fuq il-post sakemm waslu l-Pulizija, qal lill-Qorti li l-intenzjoni tiegħu ma kinitx li jikkaġuna ġrieħi lil Bouslama, imma li jwaqqfu milli jpoġġi f'periklu lil persuni oħrajn.
Min-naħa l-oħra, Aouzi qal li Bouslama kien insista miegħu li għandu jagħtih €55, u heddu b'arma tan-nar meta qallu li ma għandux jagħtih flus.
Fis-sentenza tagħha, il-Maġistrat Scerri Herrera qalet li l-evidenza ċirkostanzjali, ikkorraboraw dak li qalu ż-żewġ persuni, li Bouslama heddidhom b'arma. 
Il-Qorti qalet li l-fatt li l-arma tpoġġiet fid-direzzjoni tar-ras ta' xi ħadd ħolqot ċirkostanzi ta' periklu manifest. 
Il-Qorti kompliet tgħid li “Kamakam ma kienx qiegħed isuq b'negliġenza jew traskuraġni.
Kienet manuvra kkalkulata li biha kellu jwaqqaf lil Bouslama u jevita aktar konsegwenzi serji għalih u għall-persuna li kellu l-arma ippontata fid-direzzjoni tiegħu.”
Għaldaqstant il-Qorti qalet li dan kien każ klassiku ta' persuna li ddefenda lilu nnifsu, filwaqt li lliberat lill-imputat minn kull akkuża. 
Għall-imputat deher l-Avukat Joe Giglio.
Mara mill-Imtaħleb tittella’ l-Qorti li qarrqet b'żewġ nisa mir-Rabat.
Qed tinżamm fuq arrest preventiv.
Il-Pulizija ressqet b’arrest quddiem il-Maġistrat Dr N.
Galea Sciberras LL.D lil Mary Anne Borg ta’ 30 sena, residenti l-Imtaħleb.
Hija ġiet akkużata li fit-12 t’April 2015 ġewwa r-Rabat (Malta) ikkommettiet serq ta’ ammont ta’ mhux iktar minn €70 għad-detriment ta’ żewġ nisa u iktar talli b’mezz kontra l-liġi, għamlet użu ta’ ismijiet foloz, jew billi nqdiet b’qerq ieħor, sabiex iġġiegħel titwemmen l-eżistenza ta’ intrapriżi foloz, għamlet qligħ ta’ €10 għad-dannu tal-istess żewġ vittmi.
Mary Anne Borg ġiet akkużata wkoll li għamlet reat waqt perjodu ta’ probation, liema probation ġiet imposta fuqha nhar il-11 ta’ Lulju 2014 u aktar talli saret reċediva, fost akkużi oħra.
L-imputata wieġbet mhux ħatja għall-akkużi fil-konfront tagħha u qiegħda tinżamm taħt arrest preventiv ġewwa l-Faċilità Korrettiva ta’ Kordin.
Il-prosekuzzjoni f’dan il-każ tmexxiet mill-Ispettur Edel Mary Camilleri.  
Tliet popli, tliet reliġjonijiet u tliet kulturi flimkien.
“Għalkemm tliet reliġjonijiet differenti, aħna lkoll "aħwa" għax it-tlieta li aħna nirrikonoxxu lil Alla Ħallieq” - L-Isqof Mario Grech.
Proġett li qed jaħdem fuqu l-Ministru għal Għawdex Anton Refalo jikkonsisti f’dak li jista’ jkun meqjus bħala wieħed uniku hekk kif binja waħda se tospita tliet reliġjonijiet taħt l-istess saqaf, Kattoliċi, Lhud u Musulmani.
Sorsi li tkellmu ma’ din il-gazzetta u li huma qrib sew tal-Ministru Anton Refalo qalu li l-Ministru Għawdxi hu bniedem intiż ħafna fl-arti.
“Anton minn dejjem kien joħlom li jħalli monument f’Għawdex mibni mill-Perit famuż Malti Richard England.”
Fil-fatt il-Perit England diġà għamel il-pjanta għal din il-‘knisja’ unika u li din il-gazzetta qed taqsam mal-qarrejja bil-permess tiegħu.
Il-fatt uniku dwar din il-‘knisja’ hu li se tkun qed isservi ta’ post ta’ talb għal tliet reliġjonijiet differenti.
Tliet reliġjonijiet li meta wieħed iħares lejn dak li qed jiġri fid-dinja, il-popli li jħaddnu dawn ir-reliġjonijiet xejn mhuma fuq in-naħa paċifika mill-mod ta’ kif iħarsu lejn xulxin.
L-għan ta’ din il-‘knisja’ hu li tgħaqqad dawn ir-reliġjonijiet taħt l-istess saqaf.
Tliet popli, tliet reliġjonijiet, tliet kulturi differenti.
U dan hu li se tilħaq din il-‘knisja’ hekk kif fiha se tilqa’ r-reliġjon Lhudija, Musulmana u dik Kattolika flimkien.
Tliet reliġjonijiet taħt saqaf wieħed, tliet knejjes taħt saqaf wieħed.
Jiġifieri moskea, sinagoga u knisja mibnija b’mod mill-aktar modern mill-Arkitett Malti Richard England.
Xi ħaġa li bħalha fid-dinja ma teżistix.
Sorsi li tkellmu ma’ din il-gazzetta qalu li l-Ministru Anton Refalo diġà tkellem mal-Isqof t’Għawdex Mario Grech, mal-Immam Musulman u mar-Rabbi Lhudi dwar dan il-proġett li jixtieq iwettaq u jidher li lkoll urew interess pożittiv fih.
Għalkemm s’issa dan il-proġett arkitettoniku għadu biss fuq il-pjanti, l-ILLUM hi infurmata li diġà bdew it-taħditiet mat-tliet reliġjonijiet fejn jidher li dawn anke jistgħu jidħlu mal-gvern biex jiffinanzjaw parti mill-bini ta’ dan il-proġett.
L-ILLUM għandha informazzjoni wkoll dwar il-lokalità fejn din il-‘knisja’ monument hu ppjanat li għandha tinbena.
Il-lokalità taħt il-lenti għal dan il-proġett hi n-naħa ta’ barra tax-Xewkija eżatt wara l-Gozitano, viċin il-Gozo Stadium.
Intant, mitlub jikkummenta fuq dan il-proġett, l-Isqof t’Għawdex Mario Grech qal li preżentement qed ngħixu f'soċjetà fejn għal xi raġuni jew oħra xi wħud bħal donnhom iddejqu bil-fenomenu reliġjuż.
“Huwa evidenti li wħud għandhom fehmiet żbaljati dwar Alla; oħrajn għandhom għatx kbir għal Alla bit-tama li jsibu t-tweġibiet għal mistoqsijiet profondi li għandhom.
Barra minn hekk f'dinja globalizzata, qed jikber id-djalogu kulturali u reliġjuż.”
L-Isqof Grech kompla jgħid f'dan il-kuntest hu jara l-proġett bħala wieħed interessanti ħafna u li dak li qed jagħmel il-Perit Richard England fid-disinn tiegħu hu li jqarreb flimkien il-Kristjani, il-Lhud u l-Musulmani.
“Għalkemm tliet  reliġjonijiet differenti, aħna lkoll "aħwa" għax it-tlieta li aħna nirrikonoxxu lil Alla Ħallieq.
Bħala Kattoliċi għandna stima u rispett lejn ir-reliġjonijiet kollha, imma b'mod partikulari dawn it-tnejn.”
Temm jgħid li l-Konċilju Vatikan II tana d-dokument ‘Nostrae Aetate’ dwar ir-relazzjonijiet tal-Knisja mar-reliġjonijiet mhux Insara.
“Wieħed jittama li dan il-monument propost b'xi mod jew ieħor jgħin lill-bniedem jimla l-vojt eżistenzjali tiegħu.” 
Mhux aċċettabbli li tfal jispiċċaw fl-istess swali mal-adulti – Chris Fearne.
Binja għal mard mentali fost it-tfal u żgħażagħ.
Il-binja li fiha se jkun hemm il-Youth Residence.
Matul l-aħħar jiem smajna bil-proġetti ta’ investiment li qed jaħdem fuqhom il-Gvern fil-qasam tas-saħħa.
Qasam li kif spjega l-Prim Ministru Joseph Muscat mistenni jinbidel minn wieħed ta’ sfidi għal wieħed t’opportunitajiet hekk kif sptarijiet privati u anke skola medika privata mistennija jiftħu u jibdew joperaw f’pajjiżna fiż-żmien li ġej.
Intant din il-gazzetta tkellmet mas-Segretarju Parlamentari għas-Saħħa Chris Fearne dwar il-qasam tas-saħħa mentali, partikolarment fejn jirrigwarda tfal u adolexxenti.
Preżentement persuni żgħar fl-età li jkollhom bżonn ikunu rikoverati fl-Isptar Monte Carmeli minħabba problemi mentali akuti, dawn jispiċċaw jiddaħħlu fis-swali f’dan l-isptar flimkien mal-adulti.
Chris Fearne qal li dan il-gvern ħass li din mhix sitwazzjoni aċċettabbli fejn tfal jispiċċaw fl-istess swali mal-adulti.
Qal li kien għalhekk li bdiet il-ħidma immedjata biex tiġi identifikata binja li se sservi  bħala Youth Residence għal dawn iż-żgħażagħ.
“Nemmnu li kull individwu għandu d-dritt għall-kura li għandu bżonn  u nemmnu li dan għandu jsir fl-aħjar ambjent possibbli”.
Is-Segretarju Parlamentari kompla jgħid li l-viżjoni tal-Gvern għal pazjenti li jbatu minn kundizzjoni ta’ saħħa mentali hija li jingħataw l-aqwa kura possibbli.
“Għaldaqstant inħasset il-ħtieġa sabiex tfal u adolexxenti li jbatu minn kundizzjoni ta’ saħħa mentali jibbenefikaw minn post xieraq li jakkomoda l-każijiet kollha li jkollhom bżonn jirċievu.”
Fearne spjega li l-Youth Residence (jew kif kienet magħrufa qabel il-Young People’s Unit) hija faċilità għaż-żgħażagħ bi problemi ta’ saħħa mentali akuti.
“Il-binja li fiha se jkun hemm il-YR ġiet iddisinjata mill-ġdid u addattata biex tlaħħaq mal-bżonnijiet taż-żgħażagħ tal-lum bi problemi mentali.
Id-disinn tal-binja jagħti lok għal kura aktar individwalista u jimxi ‘l hinn minn dak ta’ istituzzjoni medika.
Id-disinn huwa wieħed ibbażat fuq ambjent terapewtiku ta’ dar.”
Mitlub jispjega x’se jkun hemm aktar minn sala ta’ sptar, is-Segretarju Parlamentari qal li fost affarijiet oħra li r-residenza se tkun mgħammra bihom se jkun hemm games room, kamra għat-televiżjoni, faċilitajiet sportivi, kmamar għat-terapija u klassi għal laqgħat jew taħriġ fi gruppi.
“Fid-disinn tal-binja ngħatat attenzjoni partikolari għas-sigurezza tal-post, fosthom se jkun hemm ukoll one-way mirror.
Ingħatat ukoll attenzjoni partikolari għall-privatezza tal-individwu.
In-numru ta’ sodod f’kull kamra tniżżlu minn kmamar ta’ erbgħa għal kmamar individwali jew fejn żewġ persuni jaqsmu kamra bejniethom.”
Chris Fearne temm jgħid li x-xogħol fuq il-binja wasal fil-fażi finali tiegħu u se jkun lest fi żmien qasir.
“F’qasir żmien mhux se jibqa’ jkollna pazjenti żgħar flimkien ma’ dawk adulti.
L-ambjent li se jkun qed jilqagħhom f’din il-binja huwa wkoll differenti minn dak ta’ Monte Carmeli.
Il-binja tinsab fil-bidu tat-triq lejn dan l-isptar u għalhekk hija mifruda mill-isptar per se - b’hekk qed nimxu lejn mudell aktar ta’ dar u ferm inqas ta’ istituzzjoni.”  
Il-kanzunetta ta' SHout toħloq kontroversja fl-Awtorità tax-Xandir.
L-Awtorità teżiġi li kull min idoqq id-diska tax-SHout irid jagħti ħin ekwivalenti lil tal-IVA
L-Awtorità tax-Xandir tintervjeni fuq il-kanzunetta tal-kampanja SHout.
L-Awtorità tax-Xandir ħarġet struzzjonijiet lil dawk l-istazzjonijiet li jaqgħu taħt il-kompetenza tagħha biex kull min idoqq id-diska tal-kampanja SHout kontra l-kaċċa fir-rebbiegħa għandu jagħti bħala rimedju daqstant ħin lill-kampanja tal-IVA.
Dawk l-istazzjonijiet li jagħżlu li jdoqqu l-kanzunetta mnedija mill-kampanja SHout għar-referendum tal-11 ta' April iridu jagħtu l-istess ammont ta' ħin għall-kampanja tal-IVA - ħin li waqtu dawn tal-aħħar jistgħu jwasslu l-messaġġ tagħhom.
Ir-raġuni wara dan kollu hi li l-kanzunetta ta' SHout tħeġġeġ lis-semmiegħa jivvutaw le, u b'hekk skont l-Awtorità tax-Xandir, il-kampanja tal-IVA sostniet li għandha tingħata l-istess ħin twassal il-messaġġ tagħha.
Id-deċiżjoni tal-Awtorità tapplika biss għar-radju u t-TV u ma tapplikax għall-mezzi tal-media soċjali. 
Inbelgħet karozza oħra mill-art.
Ix-xita tkompli tikxef id-dnubiet fit-toroq Maltin.
Karozza litteralment inbelgħet mit-triq f'Ħal-Lija bejn iċ-ċimiterju u r-roundabout tal-Iklin.
Triq li issa ilha xhur sħaħ li suppost ġiet irranġata jew qed tiġi rranġata.
Iżda r-ritratti juru dak li ġara llum fi triq li għadha ssir ġdida b'eluf kbar ta' flus il-poplu.
Nies li bagħtulna r-ritratt qalulna li llum barra li trid tieħu ħsieb il-karozzi li ġejjin minn quddiemek, oħrajn li jinsabu quddiemek, trid toqgħod għassa li taħt xi għadira ilma m'hemmx xi ħofra li tibilgħek bil-karozza b'kollox. 
Busuttil ser jispiċċa s-sena eżatt kif bdieha : Negattiv - PL.
Il-Partit Laburista analizza lill-Kap tal-Oppożizzjoni f'din l-istqarrija.
Il-Kap tal-Oppożizzjoni u l-Kap tal-Partit Nazzjonalista Simon Busuttil ser jispiċċa din is-sena eżatt kif bdieha, billi jkun distruttiv u negattiv.
Din in-negattività hija sintomatika ta’ kap ta’ partit li m’għandux kontroll tal-partit tiegħu stess, fejn l-elementi l-aktar estremisti fi ħdan il-Partit Nazzjonalista ħadu r-riedni f’idejhom u dan rajnieh f’bosta okkażjonijiet matul din is-sena.
Matul din is-sena rajna ‘l Busuttil jitkellem fuq ir-roħs tal-kontijiet tad-dawl u l-ilma li filli jgħid li ma jistgħux isiru u filli jgħid li huwa tajjeb li raħsu, rajna lil Busuttil jitkellem fuq il-bail-out, liema bail-out mhux talli ma wasalx, talli llum għandna waħda mill-ikbar rati ta’ tkabbir ekonomiku meta mqabbla ma’ pajjiżi oħra Ewropej.
Rajna lill-Kap tal-Oppożizzjoni jitkellem fuq mezzi tal-komunikazzjoni barranin biex jipprova jagħmel ħsara lil pajjiżna, iżda l-Programm ta’ Ċittadinanza b’investiment, mhux biss kien approvat mill-Kummissjoni Ewropea iżda ser jgħin lil pajjiżna jikber aktar.
Busuttil tkellem fuq il-qgħad liema qgħad kellu jlaħħaq it-8,000 ruħ, iżda llum pajjiżna għandu l-inqas rati ta’ qgħad fl-istorja.
Matul din is-sena tkellem ħafna fuq politika onesta, iżda huwa stess huwa kollox barra onest.
Rajnieh b’double standards fil-każ ta’ George Pullicino li mhux biss iddenfendieh iżda ppreġudika l-każ tas-solar panels u l-feed in tariff li tħallset meta qal li huwa innoċenti, fuq kollox ried lill-Prim Ministru jgħaġġel fuq il-każ tal-isparatura iżda llum ma jridx jgħid x’passi ser jieħu fil-konfront tal-eks-Ministru Carm Mifsud Bonniċi fuq każ ta’ qtil ta’ bniedem.
Rajna lill-Kap Nazzjonalista li jwaqqaf fond għal drittijiet indaqs fi ħdan il-partit tiegħu, iżda astjena fuq il-vot dwar l-unjoni ċivili, agħar minn hekk għadu jistaqsi sal-lum jekk il-partit tiegħu għandux ikollu l-kuraġġ li jaċċetta lill-persuni omosesswali fi ħdanu.
Rajna wkoll lil Simon Busuttil insensittiv fuq il-każ tal-konkrit tal-Isptar Mater Dei, rajnieh jitkellem fuq il-prezzijiet tal-fjuwil meta kien qed jikkwota prezzijiet li ma jeżistux.
Matul din is-sena l-poplu Malti u Għawdxi ra d-differenza bejn min huwa negattiv u kollox ħażin, bejn min ma jwettaqx dak li jitkellem tant fuqu u min qed jaħdem verament biex il-poplu Malti u Għawdxi jkompli sejjer ‘il quddiem, bejn min jaf li mhux perfett iżda li għandu l-ottimiżmu biex ikompli jaħdem aktar.
Roundabout bejn in-Naxxar u San Ġwann tingħalaq u toħloq kaos sħiħ.
Tgħid din perċezzjoni wkoll?
Il-pajjiż falla bi kbir fejn jirrigwarda traffiku u trasport pubbliku.
Inġibu kull skuża li nistgħu noħolqu.
Iżda l-fatti qed juru li l-akbar falliment jinsab fit-tmexxija tal-Awtorità tat-Trasport fejn ma nafx minn fejn qed iġibu l-ideat ta' kif jitmexxew it-toroq Maltin.
Ir-roundabout  bejn in-Naxxar u San Ġwann ingħalqet, hekk f'ħakka t'għajn.
Ir-raġuni jafha biss min ġietu din il-'colpo di fulmine'.
Il-fatti juru biss li nħoloq kaos sħiħ.
Iżda anke jekk dan sar apposta biex nagħmlu l-ħajja aktar faċli għal min kull filgħodu jfettillu jsuq xi ftit biex jgħaddi ż-żmien (u jgħaddi tafux), jibqa’ fatt li tal-inqas neħħi s-sinjal li juri li hemmhekk suppost hemm roundabout.
Issa jew min imexxi Trasport Malta hu ġenjali u allura aħna n-nies tad-dinja ma nifhmuhx inkella hu illitterat fejn jidħol traffiku.
Il-fatt jibqa’ li d-deċiżjonijiet tiegħu żgur li mhux qed jinftiehmu.
Forsi wkoll li din hi perċezzjoni tiegħi.
Ftehim bejn il-PBS u t-Tv taċ-Ċina.
Ftehim ta' Kooperazzjoni għal bdil ta' programmi tal-aħbarijiet u ġrajjiet kurrenti bejn iż-żewġ organizzazzjonijiet tax-xandir pubbliku.
Il-ftehim jikkonċerna t-trażmissjoni permezz tas-satellita u FTP ta' programmi u servizzi li jkunu ġew imxandra jew li ser ikunu ser jiġu mxandra mill-entità l-oħra skont il-faċilitajiet tekniċi; il-proviżjoni ta' għażliet mill-aħbarijiet, iffilmjar u produzzjoni ta' rapporti ġurnalistiċi fuq suġġetti ta' interess b'verżjoni akustika internazzjonali u bil-lingwa Ingliża.
L-entità li jkollha bżonn is-servizz tista' tuża l-materjal mitlub kif awtorizzata mill- organizzazzjoni msieħba fil-ftehim fl-istazzjonijiet radjoteleviżivi u websites tagħha biss.
Permezz tal-ftehim il-PBS kisbet benefiċċji u vantaġġi ġodda billi tista' tirċievi, tirrekordja u tuża liberament bla ħlas siltiet kif tinħtieġ mill-programmi ta' aħbarijiet imxandra mill-kanali satellitari CCTV (kanal internazzjonali biċ-Ċiniż); CCTV-News (kanal bl-Ingliż), u CCTV-F (kanal bil-Franċiż).
Il-ftehim jinkludi d-dritt reċiproku li jixxandru aħbarijiet bl-awtorizzazzjoni għall-aċċess bla ħlas għas-sinjali diretti kif imxandra mill-kanali satellitari.
Il-PBS u s-CCTV (China Central TV) qablu wkoll li jistiednu timijiet ta' ġurnalisti u tekniċi għal intervisti indipendenti jew konġunti, kif ukoll għall-iffilmjar meħtieġ.
Iċ-ċermen Tonio Portughese ffirma f'isem il-PBS waqt li s-Sur Li Yi, viċi direttur taċ- Ċina Central Television News Centre iffirma f'isem is-CCTV.
Dan il-ftehim iwessa' r-relazzjonijiet u l-opportunitajiet bejn Malta u ċ-Ċina fil-qasam tax-xandir pubbliku waqt li jwieġeb għall-istrateġija tal-PBS li twessa' d-dimensjoni internazzjonali tagħha bi ftehim u arranġamenti fosthom mar-Radiotelevisione tar-Repubblika ta' San Marino; Radio Vaticana u ċ-Centro Televisivo Vaticano; il-BBC; l-Unjoni Radjuteleviżiva ta' Franza; ir-RAI Radiotelevisione Italiana; TVEspanol; il-korporazzjoni tax-xandir ta' Ċipru u tal-Portugal; il-European Broadcasting Union; EuroRadio; l-Unjoni tax-Xandir Mediterranja; il-korporazzjoni tal-Korea t'Isfel, Radio Bulgarija u r-Radjuteleviżjoni TRT tat-Turkija.
Politika dwar il-parkeġġ.
IL-PARKING POLICY SE TITRESSAQ FIL-KABINETT FIL-ĠRANET LI ĠEJJIN.
Il-Ministru għat-Trasport u l-Infrastruttura Joe Mizzi llum ħabbar li l-Parking Policy għall-pajjiż kollu se tkun imressqa fil-Kabinett fil-ġranet li ġejjin u wara, tinfetaħ għall-konsultazzjoni pubblika.
Il-Ministru esprima x-xewqa tiegħu li din tindirizza, fost oħrajn, in-nuqqas ta’ dixxiplina li għad għandna f’pajjiżna f’dak li huwa parkeġġ.
Huwa qal li jirrikonoxxi li din ħadet xi ftit tat-tul iżjed milli mistenni, għax din hija polza sensittiva ħafna u meta kien hemm xi entitajiet li talbu li ssir reviżjoni ta’ xi sottomissjonijiet, il-Gvern ma għalaqx il-bibien biex ifittex iħaffef iżda sema’ x’kellhom xi jgħidu u fetaħ mill-ġdid id-diskussjonijiet.
Dan tħabbar waqt konferenza tal-aħbarijiet fir-Rabat fejn tħabbar li seba’ ristoranti ngħaqdu flimkien biex jiffaċilitaw l-attività kummerċjali fir-Rabat, mhux biss fil-Milied iżda matul is-sena kollha, billi joffru servizz ta’ park and ride lill-klijenti tagħhom.
Keith Psaila, f’isem is-sidien tar-ristoranti li ħolqu din l-inizjattiva, qal li din l-inizjattiva tawgura tajjeb għall-komunità kummerċjali fir-Rabat, li qed tagħraf tieħu azzjoni fuq problemi komuni li bihom jintlaqat kulħadd u li s-soluzzjoni għalihom hija waħda konġunta.
Is-servizz qed jingħata mir-ristoranti Cosmana Navarra, Bottegin Palazzo Xara, Palazzo Castelletti, Da Luigi, Toffee & Co, Peristyle u Grotto Tavern kull nhar ta’ Ġimgħa u s-Sibt filgħaxija, bejn it-8.00pm u nofsillejl.
Vetturi privati jistgħu jipparkjaw fi Triq it-Tiġrija, biswit it-Telgħa tas-Saqqajja fejn ikun hemm vann privat li jtella’ lill-pubbliku fir-ristoranti rispettivi u lura lejn il-vettura tagħhom b’mod frekwenti.
Filwaqt li kellu kliem ta’ tifħir għal din l-inizjattiva, il-Ministru ħeġġeġ biex aktar ristoranti u entitajiet jitħajru joħolqu inizjattivi simili.
Huwa qal li dan ifisser li s-sistema tal-park and ride f’pajjiżna qed tindara sew u dan jidher mill-fatt li minn meta reġgħet għaddiet f’idejn il-Gvern u traħħas il-prezz b’mod sostanzjali, il-park and ride tal-Blata l-Bajda qed tkun mimlija kuljum.
Il-Ministru ħabbar li fil-ftehim li ġie ffirmat fil-ġranet li għaddew mal-kumpanija Spanjola li se tieħu f’idejha t-trasport pubbliku f’pajjiżna, il-park and ride tal-Blata l-Bajda se tibqa’ tkun operata mill-Gvern, u din se tibqa’ bl-istess prezz tal-lum biex ikun vantaġġjuż għal kulħadd.
Ma tħallietx tidħol għall-quddiesa ta' nofsillejl f'San Ġwann għax qalulha li kienet bi ħlas.
L-Uffiċċju tal-President jiċħad dan kollu.
Mary Fisher  eks-għalliema (Ms Giordmaina għal min kien  jafha) ħassitha mweġġgħa ħafna meta flimkien ma' żewġha li hu Ingliż imma jgħixu l-Mellieħa marret il-quddiesa ta' nofsillejl fil-Kon Katidral ta' San Ġwann u żammewha milli tidħol fil-Kon Katidral u tattendi għall-quddiesa.
Skont Mary Fisher li kitbet anke post fuq Facebook  dak il-ħin stess qalet kienu qed jinbiegħu biljetti għal dan l-avveniment (il-quddiesa) li fihom kien inkluż il-breakfast il-Palazz. 
"Aħna ridna nattendu għall-quddiesa u nirċievu l-Ġisem ta' Kristu bħala kolazzjon" qalet Mary u mhux nattendu għal 'free for all' fil-Palazz bil-pretensjoni li din kienet attività għall-karità.
Irritornajna d-dar u issa tlifna anke l-quddiesa għax fil-ġurnata tal-Milied ma stajniex immorru."
Is-Sinjura Fisher kompliet tgħid b'dieqa, "Dan minn meta 'l hawn id-dar ta' Alla u l-Palazz tal-President saru ristoranti biex iservu lil dawk li jkunu jafu bl-avveniment u lil dawk li jistgħu jħallsu? Ma konniex aħna biss li ma tħallejniex nidħlu anke diversi turisti tħallew fit-triq.
Turist Ġermaniż beda jgħajjat: 'Din id-dar ta' Alla jew id-dar tal-flus?'.
Kien hemm monsinjur li beda jipprova jispjegalna li ma kienx tort tal-Knisja għax dan kien favur li qed isir għall-Community Chest Fund.
Naħseb li issa qed immorru lil hinn mil-loġika," qalet Mrs Fisher.
"Jien nemmen fil-karità u fil-passat kont waħda li għent niġbor ħafna flus għal din il-kawża iżda nħoss li qed ikun hemm regħba żejda li qed taqtagħni milli nagħti karità iżjed għal din il-kawża.
Il-karità tibda mid-dar iżda mhux mid-dar ta' Alla."
Sadattant fi stqarrija b’rabta ma’ din l-istorja li ġiet rappurtata fuq The Malta Independent dwar il-Quddiesa ta’ Nofsillejl organizzata mill-Uffiċċju tal-President l-istess uffiċċju saħaq li l-Quddiesa ta’ Nofsillejl organizzata fil-Kon Katidral ta’ San Ġwann kienet miftuħa għal kulħadd.
B’kollox attendew ‘il fuq minn 1,200 ruħ li tliet mija minnhom ġew għall-quddiesa biss.
L-Uffiċċju kkjarifika li l-biljetti kienu għall-festin tal-Milied li sar wara l-quddiesa fil-Palazz u mhux għall-quddiesa.
Matul il-ħin tal-quddiesa, il-bieb tal-Kon Katidral tħalla miftuħ biex seta’ jidħol kulħadd, kif fil-fatt ġara.
“Il-konkorrenza tant kienet qawwija li kien hemm għadd ta’ nies bilwieqfa, u nies li semgħu l-quddiesa mis-sagristija,” ittemm tgħid l-istqarrija.
Franco għandu jżomm sod.
Sur Editur,
Nammira l-kuraġġ, l-onestà u l-intelliġenza tad-Deputat Parlamentari Dr Franco Debono, li mhux biss ħaqqu jsir Ministru iżda saħansitra Prim Ministru.
Fl-opinjoni tiegħi, dan hu ħaruf fost l-ilpup tal-grupp parlamentari Nazzjonalista, tneħħi forsi xi erbgħa minnhom.
Il-bqija qegħdin hemm biex isaħħnu s-siġġu u jieħdu s-salarju mħallas minn flus il-poplu.
Biex jassiguraw li ma jitilfux xi vot, jibqgħu lura u ma jgħidux fejn hu tajjeb, tajjeb u fejn hu ħażin, ħażin.
L-irjus sħan min-naħa tal-partiti kollha ma jagħmel l-ebda ġid.
Illum il-poplu m'għadux ċuċ.
Jaf jirraġuna u jaf ikejjel.
Qegħdin jagħmlu ħafna ħsara lil Franco Debono għax f'pajjiżna għad fadal min jiġġudika lill-onest bħala miġnun.
Niggarantilek li dawn kollha tqarbnu llum! Profeti foloz daqshom għadni ma rajtx.
Għandhom dillirju kbir tafux.
Dawn li kienu kontra l-Għarab issa bdew ibusuhom.
U xejn m'għadhom jibżgħu mir-Russi li sejrin itellfulna ruħna.
Ta' dan nirringrazzjaw lil dawk li kienu u għadhom ixewxu billi jabbużaw mit-tagħlim Nisrani daqs li kieku huma fundamentalisti. 
Li kieku ma sarx daqstant tixwix, ma kienx ikun hawn daqstant għira u ġlied.
Kristu qal li għad jiġi żmien u tkunu sorpriżi min jintefa' l-infern u min jidħol il-ġenna.
Dawn huma l-istess nies li abbużaw mid-demokrazija biex ħolqu dittatura wara l-kwinti u li difnu n-nies fil-miżbla sempliċiment għax politikament ma kinux jaqblu magħhom.
Iftħu għajnejkom sew u la tinsewx!
Nammira ħafna lil Jeffrey Pullicino Orlando, lil Evarist Bartolo u lil Dr Joseph Muscat talli ma qagħdux jinħbew wara l-proposta tad-divorzju.
Personalment, assolutament ma naqbilx mad-divorzju imma kif tippretendi li f'pajjiż demokratiku (suppost), wara li tkun tlabt li jsir referendum u ġibt dawk ir-riżultati, bħala Prim Ministru tivvota kontra r-rieda tal-maġġoranza assoluta tal-poplu?
Dan sar biex taparsi nuru kemm aħna qaddisin? Jinqdew bil-knisja għall-iskopijiet u l-finijiet ta' moħħhom għax altru trid tkun prużuntuż biex tiġi taqa' u tqum minn dak li jridu n-nies t'hemm barra.
Kulħadd jagħmel u jaġixxi skont il-kuxjenza tiegħu, imma jekk irrid naqleb Musulman żgur li mhux se jindaħalli Gonzi!
Qegħdin nippontaw subgħajna żżejjed lejn xi żbalji li jkun wettaq ħaddieħor filwaqt li ma nagħrfux dawk tagħna.
Mela mhux kollha kemm aħna niżbaljaw? L-aqwa li wara li naqgħu nerġgħunqumu.
Ftakru li mis-sema 'l isfel kulħadd xorta biex ma nħallux rasna tikber iżżejjed għax malajr nieħdu sabta kbira! Kollha kemm aħna għal taħt it-tapit, tinsewx.
Issa veru tlift il-fiduċja fil-Partit Nazzjonalista għax tant qegħdin juru ħdura, li mingħajr ma trid, taqleb.
Roddu lill-poplu kulma sraqtu għax irridu nagħtu kont lill-Mulej ta' kull ċenteżmu li sraqna.
Fejn huma l-isqfijiet? Jien għandi kull rispett lejhom, iżda nistenna li dawn joħorġu u jsemmgħu leħinhom għall-ġid tal-Maltin kollha, huma min huma.
Miljuni ta' ewro ġew sparpaljati.
Dħalna fl-Ewropa u ħlief toroq żdingati matarax.
Issa, għax l-elezzjoni ġenerali tinsab fil-qrib ħafna, jipprovaw jagħmlu malajr ix-xogħol li tħalla fuq l-ixkaffa bir-riżultat li dan isir bl-addoċċ u ta' kafkaf.
Imbagħad, wara ftit taż-żmien, dawn l-istess toroq ikollhom jerġgħu jsiru mill-ġdid, bi spiżadoppja, għax oriġinarjament ma jkunux saru sew mill-qiegħ.
Dik serjetà! 
L-unika tama li għandha Malta hi fil-Mexxej Laburista Dr Joseph Muscat.
Fih nara persuna tal-affari tagħha, bla ebda kantunieri għax dak li jgħid ma jgħidux biex jinħabb jew biex jagħmilha tal-gustuż.
Dak li jgħid, jgħidu biex jirranġa lil Malta u biex jitneħħa l-kallu li trabba fiha.
Dr Muscat, jien nammirak ħafna kif nammira wkoll lill-President ta' Malta, Dr George Abela, għall-umiltà u l-onestà li għandkom.
Jien il-Knisja hi għal qalbi ħafna.
Jien kontra d-divorzju għax tassew li Kristu majridux.
Imma issa bdew isejħulu annullament, biex jidħku bin-nies? U lil min għandu l-flus jew jinzerta xi ras kbira, jagħtuh l-annullament, u min m'għandux flus jew huwa xi ċittadin komuni, jibqa' jsaffar.
Għalhekk il-Knisja għandha titkellem b'mod ċar għax qegħdin ifixklu lil min irid jgħix ħajja skont it-tagħlim ta' Alla.
Ħames websajts Maltin kienu fost 562 websajt li joffru kreditu għall-konsumatur li ġew investigati madwar l-Unjoni Ewropea kollha biex ikun magħruf jekk il-konsumaturi humiex jirċievu t-tagħrif li huma intitolati għalih skont il-liġi tal-UE dwar il-konsumatur qabel ma jiffirmaw kuntratt ta' kreditu għall-konsumatur. 
Il-ħames websajts Maltin xejn ma qatgħu figura tajba fil-prestazzjoni tagħhom lejn il-konsumaturi tant li ġew immarkati għal aktar investigazzjoni.
Għalhekk, fil-ġimgħat li ġejjin l-operaturi tan-negozju, l-istituzzjonijiet finanzjarji u l-intermedjarji tal-kreditu se jiġu kkuntattjati mill-Awtorità Nazzjonali tal-Infurzar f'Malta dwar l-irregolaritajiet suspettużi u se jintalbu jipprovdu kjarifiki jew jikkoreġu l-websajts tagħhom.
Jekk jonqsu milli jagħmlu dan, dan jista' jirriżulta f'azzjoni legali li twassal għal multi jew saħansitra l-għeluq tal-websajts, skont il-leġiżlazzjoni nazzjonali fis-seħħ. 
Meta n-nies ifittxu l-kreditu, xi drabi jiskopru li dan il-kreditu jiswa aktar minn dak li kien jidher oriġinarjament, għax xi drabi kien nieqes tagħrif importanti jew dan ma kienx ċar.
Il-kreditu għall-konsumatur mhux dejjem huwa faċli biex wieħed jifhmu, u għalhekk hemm fis-seħħ leġiżlazzjoni Ewropea biex tgħin lill-konsumaturi jieħdu deċiżjonijiet infurmati.
Għaldaqstant huwa importanti ħafna li n-negozji jipprovdu tagħrif korrett u meħtieġ lill-konsumaturi.
U huwa r-rwol tal-Kummissjoni biex taħdem f'daqqa ma' infurzaturi nazzjonali biex dan iseħħ, qal il-Kummissarju Ewropew responsabbli għall-Affarijiet tal-Konsumatur, is-sur John Dalli.
Flimkien  mal-ħames websajts Maltin kien hemm 288 websajt oħrajn, jew 70% tas-siti ċċekkjati madwar is-27 stat membru kif ukoll in-Norveġja u l-Iżlanda, li ġew immarkati għal aktar investigazzjoni.
Dan se jsir fir-rigward ta' reklamar li ma jinkludix it-tagħrif standard meħtieġ; l-offerti ħallew barra t-tagħrif ewlieni li huwa essenzjali biex tittieħed deċiżjoni; waqt li l-ispejjeż kienu preżentati b'mod qarrieqi.
L-operazzjoni Sweep b'mod partikolari ċċekkjat kif dan in-negozju qiegħed japplika d-Direttiva dwar il-Kreditu għall-Konsumatur (riċentement trasposta fl-istati membri), li għandha l-għan li tiffaċilita l-ftehim u t-tqabbil tal-offerti tal-kreditu għall-konsumaturi.
Sweep huwa eżerċizzju biex tissaħħaħ il-liġi tal-UE.
Tali azzjoni kordinata titmexxa mill-UE u titwettaq mill-awtoritajiet nazzjonali tal-infurzar li jagħmlu verifiki simultanji u kkordinati għal ksur fil-liġi tal-konsumatur f'settur partikolari.
Imbagħad, l-awtoritajiet nazzjonali tal-infurzar jikkuntattjaw lill-operaturi dwar irregolaritajiet suspettużi u jitolbuhom jieħdu azzjoni korrettiva. 
Il-Consumer Credit Sweep saret f'Settembru 2011.
Mill-562 websajt li ġew iċċekkjati oriġinarjament, 30% biss għaddew it-test ta' Sweep għall-konformità mar-regoli rilevanti tal-UE dwar il-konsumatur u 70% minn dawn is-siti (393) ġew immarkati għal aktar investigazzjoni. 
Fost il-problemi ewlenin li nstabu kien hemm nuqqas ta' tagħrif fir-reklamar tal-kreditu tal-konsumatur.
Ir-reklamar f'258 (46% tal-websajts iċċekkjati) ma inkludiex it-tagħrif standard kollu li hu meħtieġ mid-Direttiva dwar il-Kreditu għall-Konsumatur, fosthom ir-rata perċentwali annwali ta' imposta (RPA), li hija essenzjali biex tqabbel l-offerti, tagħrif dwar jekk l-imposti fuq servizzi anċillari obbligatorji (eż. l-assigurazzjoni) kinux inklużi fl-ispiża totali, jew dwar it-tul tal-ftehim ta' kreditu.
Problema oħra kienet li tagħrif ewlieni dwar l-offerta tħalla barra.
Kien hemm 244 (43%) websajt li ma tawx tagħrif ċar dwar l-elementi differenti kollha tal-ispiża totali, eż. dwar it-tip ta' rata ta' interess, (fissa, varjabbli jew it-tnejn li huma); dwar it-tul tal-kreditu (jekk ikun il-każ); u dwar uħud mill-ispejjeż marbuta mal-kreditu (eż.it-tariffa tal-arranġament).
Irriżulta wkoll li kien hemm preżentazzjoni qarrieqa tal-ispejjeż fejn l-ispiża tal-kreditu tidher b'mod li huwa falz jew li jista' jqarraq lill-konsumaturi.
Pereżempju bil-mod ta' kif inhuma kkalkulati l-prezzijiet, jew jekk il-konsumatur huwiex infurmat li minbarra l-ispiża nnifisha tal-kreditu għall-konsumatur hemm assigurazzjoni obbligatorja addizzjonali.
Mija u sittax-il websajt (20%tal-websajts) indikaw din il-problema.
Kien hemm sitt pajjiżi – l-Italja, l-Estonja, il-Latvja, il-Litwanja, is-Slovakkja, l-Iżvezja – li wettqu investigazzjoni aktar profonda Sweep Plus ta' 57 sit biex jivverifikaw l-konformità ta' dawn mar-regoli tal-konsumatur inklużi fejn jidħlu l-arranġament tal-ħlas, it-trattament tal-ilmenti u termini u kundizzjonijiet.
Il-problemi ewlenin kienu marbuta mat-tagħrif ta' qabel il-kuntratt u mat-termini tal-kuntratt.
Pjazza Żerniq, Ħal Kirkop.
Sur Editur,
Nirreferi għall-artiklu li deher fil-ġurnal l-Orizzont nhar il-Ġimgħa, 6 ta' Jannar, 2012, taħt it-titlu Pjazza Żerniq fil-qalba ta' Ħal Kirkop fejn l-awtur, is-Sur Fava, għamel referenza għal numru ta' permessi tal-Kunsill Lokali ta' Ħal Kirkop li għandha quddiemha l-MEPA.
Mill-artiklu jidher li s-Sur Fava jew ma jafx il-fatti dwar dawn l-applikazzjonijiet jew forsi ma kienx informat. 
Is-Sur Fava jagħmel referenza għall-applikazzjoni fejn il-Kunsill talab permess għall-iżvilupp biex Misraħ iż-Żerniq jiġi riabilitat u jinbena park ta' rikreazzjoni.
Bħalma jiġri f'kull applikazzjoni, waqt l-ipproċessar numru ta' regolaturi jew aġenziji jiġu kkonsultati biex jagħtu l-fehma tagħhom.
F'dan il-każ il-Kummissjoni Nazzjonali Persuni b'Diżabbiltà (KNPD) hi waħda mill-awtoritajiet li kienet ikkonsultata minħabba l-aċċessibbiltà u r-rampi li ġew proposti f'dan il-proġett. 
Tul il-proċess tal-applikazzjoni, il-KNPD għal numru ta' drabi oġġezzjonaw għall-mod kif il-pjanti qegħdin juru l-aċċessibbiltà.
Hu għalhekk li l-MEPA ma setgħetx tkompli tipproċessa din l-applikazzjoni.
L-Awtorità għadha qed tistenna l-kummenti tal-KNPD wara li l-Kunsill Lokali reġa' mmodifika l-pjanti.
Ladarba tirċievi l-kummenti tal-KNPD, il-MEPA tkun tista' tkompli tipproċessa l-applikazzjoni ta' żvilupp skont il-proċeduri normali.
L-applikazzjoni l-oħra li s-Sur Fava jagħmel referenza għaliha hi dik marbuta mal-bini l-ġdid tal-uffiċini tal-Kunsill.
Dan il-permess kien inħareġ mill-Awtorità f'Ottubru li għadda.
Waħda mill-kundizzjonijiet fil-permess kienet li qabel ma jinħareġ il-Compliance Certificate biex il-Kunsill ikun jista' japplika għad-dwal u l-ilma, kellu bżonn jagħti lill-MEPA ċertifikat mill-KNPD fejn jikkonferma li l-binja nbniet u hi aċċessibbli skont ir-regolamenti tal-Access for All.
Il-Kunsill applika mal-MEPA għal Compliance Certificate mingħajr iċ-ċertifikat tal-KNPD. 
Għalhekk, l-Awtorità ma setgħatx toħroġ il-Compliance Certificate u bagħtet id-dokumentazzjoni lura lill-Kunsill.
F'Diċembru li għadda, il-KNPD ħarġet iċ-ċertifikat ta' aċċessibbiltà iżda l-Kunsill naqas milli jerġa' japplika  għall-Compliance Certificate.
Wara laqgħa li saret il-ġimgħa li għaddiet mal-Kunsill, il-MEPA spjegat il-proċeduri u fil-jiem li ġejjin il-Kunsill se jerġa' japplika għal Compliance Certificate, liema ċertifikat għandu jinħareġ.
Is-Sur Fava jagħlaq l-artiklu tiegħu billi jgħid li f'dan il-każ, l-istess burokrazija ċentrali qiegħda tiġi imposta b'mod mill-aktar irresponsabbli fuq il-Gvern Lokali.
Tgħid għax kif għidt iktar kmieni…? Forsi għax dan inzerta Kunsill Lokali mmexxi minn maġġoranza Laburista u ma jkunx jaqbel għall-Gvern li jsir proġett ieħor f'dan il-lokal?
Sfortunatment is-Sur Fava ma jafx li matul dawn l-aħħar snin il-MEPA u l-Assoċazzjoni tal-Kunsilli Lokali, ħadmu flimkien biex ikun hemm kordinazzjoni aħjar li se sservi biex tkun aktar ta' benefiċċju għal-lokalità u ċ-ċittadini tagħha.
Minn dak iż-żmien ‘l hawn ir-riżultati kienu pożittivi ħafna kif stqarr kemm-il darba l-President tal-Assoċazzjoni tal-Kunsilli Lokali.
L-Awtorità, bħalma jaf sew kemm il-Kunsill Lokali ta' Ħal Kirkop kif ukoll il-kunsilli kollha l-oħrajn, kemm dawk li għandhom maġġoranza Laburista kif ukoll dawk b’maġġoranza Nazzjonalista dejjem sabu l-bieb tal-MEPA miftuħ, speċjalment taċ-Ċermen, biex nisimgħu u ngħinuhom fil-ħidma tax-xogħol tagħhom.
Il-MEPA temmen bis-sħiħ li l-Kunsilli Lokali għandhom jingħataw l-ispazju kollu biex ikomplu jservu l-ħtiġijiet tal-komunità u r-residenti tal-lokalità rispettiva tagħhom.
Matul is-sena li għaddiet, Dar Fejda u Dar Jeanne Antide, żewġ istituzzjonijiet immexxijin mill-Konservatorju San Vincenzo Buġeja, li fihom jgħixu tfajliet adoloxxenti b'imġiba diffiċli, ħlew €23,000 mill-allokazzjoni finanzjarja tagħhom.
Iż-żewġt idjar kellhom iħallsu l-paga kif ukoll il-kontribuzzjonijiet tal-assigurazzjoni nazzjonali ta' impjegata, li għalkemm għamlet sena u xahar fuq  ‘special leave’ minħabba allegazzjonijiet fil-konfront tagħha dwar abbuż fuq residenti tad-Djar, baqgħet titħallas b'mod sħiħ bejn l-1 ta' Ġunju, 2010 u l-15 ta' Lulju, 2011.
Dan ġie żvelat fir-rapport annwali tal-Uffiċċju tal-Awditur Ġenerali għas-sena li għaddiet.
Jirriżulta l-Bord tal-Maniġment kien impjega persuna bħala Kordinatriċi ta' Dar Fejda u Dar Jeanne Antide, b'effett mill-1 ta' Mejju, 2009.
Il-kariga tagħha daħlet fis-seħħ wara li kienet irriżenjat mill-Korp tal-Pulizija, bl-iskop li jittaffew il-problemi ta' mġiba xejn dixxiplinata ta' residenti adoloxxenti f'dawn id-Djar.
F'April tas-sena 2010, il-kuntratt tal-Kordinatriċi ġie mġedded, iżda xahar wara, il-Ministru tal-Edukazzjoni, Dolores Cristina, talbet liċ-Ċermen biex jissospendi l-impjieg tagħha b'effett immedjat, minħabba allegazzjonijiet ta' abbuż fuq xi residenti.
Il-Ministru kienet ħabbret li twaqqaf Bord ta' Inkjesta biex jinvestiga dawn l-allegazzjonijiet u ftit wara, talbet liċ-Ċermen tal-Bord tal-Maniġers biex, fid-dawl tar-rakkmandazzjonijiet tal-Bord tal-Inkjesta, jittermina l-impjieg tal-Kordinatriċi.
Sussegwentament, kien ġie rrapportat fil-midja li l-Kordinatriċi talbet li jinħareġ mandat ta' inibizzjoni mill-Qorti biex ma tkunx esegwita l-ordni li ngħatat mill-Ministru Dolores Cristina, u dan peress li qalet li qatt ma kienet ingħatat id-dritt li tiddefendi lilha nnifisha.
il-Kordinatriċi nsistiet li d-deċiżjoni fil-konfront tagħha ttieħdet b'mod arbitrarju għax hi qatt ma kienet ġiet suġġetta għall-ebda bord ta' dixxiplina indipendenti u imparjzali.
L-impjegata mbagħad ġiet informata li se tkun sospiża bi ’special leave' mħallas b'mod sħiħ, sakemm jintemmu l-proċeduri dixxiplinarji u għalhekk, irtirat it-talba li għamlet quddiem il-Qorti bil-kundizzjoni li tibqa' titħallas b'mod sħiħ.
L-Avukat Anġlu Farrugia, li assista lill-Kordinatriċi matul il-passi legali, issuġġerixxa li somma ekwivalenti għal sena paga tkun xierqa biex tissolva s-sitwazzjoni b'mod amikevoli, iżda l-Ministru baqgħet ma weġbitx.
L-Uffiċċju tal-Awditur Ġenerali nnota kif l-Avukati rispettivi kellhom diversi laqgħat biex jintlaħaq ftehim dwar din is-sitwazzjoni.
Il-Bord tal-Maniġers sussegwentament kiteb lill-Kordinatriċi fejn informaha li ma setgħetx tibqa' titħallas b'mod sħiħ u ngħatat l-opportunità li tirriżenja mill-aħħar ta' Lulju ta' din is-sena minflok tiffaċċja proċeduri dixxiplinarji.
Iżda l-Kordinatriċi ddikjarat li kienet lesta tiffaċċja l-proċeduri fil-konfront tagħha, għax qalet li qatt ma kienet ġiet informata fuq liema bażi ġiet sospiża. 
Iżjed tard, l-Avukat tal-Bord tal-Maniġers informa liċ-Ċermen u lill-Kap tas-Segretarjat li rtira mill-każ għax ma xtaqx li jkun involut iżjed.
Ir-rapport ma jgħidx jekk fil-fatt, dan il-każ hux se jitkompla fil-Qorti.
Madankollu, l-Awditur jikkritika n-nuqqas ta' komunikazzjoni li hemm bejn il-Ministeru tal-Edukazzjoni u l-Bord tal-Maniġment tal-Konservatorju San Vincenzo Buġeja.
Jinnota wkoll diskrepanzi f'każi oħrajn u mistoqsijiet li saru mill-Uffiċċju tal-Awditur Ġenerali f'dan ir-rigward baqgħu ma twiġbux mill-Ministeru.
L-Uffiċċju tal-Awditur Ġenerali nnota wkoll li l-analiżi tan-nefqa tal-Konservatorju, li ammontat għal €485,426 ma kinitx disponibbli, kif ukoll instabu żbalji fejn seba' impjegati tħallsu żżejjed.
Wirja Qormija.
Fl-okkażjoni tal-150 sena mit-twaqqif tagħha, is-Soċjetà Filarmonika Pinto Banda San Sebastjan  qiegħda ttella' wirja bit-tema Tal-Qalba...
Imwielda għall-Mużika u l-Kultura fil-każin tagħha f'Ħal Qormi.
Il-wirja, organizzata mill-Kummissjoni Żgħażagħ Bastjaniżi u l-Kummissjoni Kultura tal-istess soċjetà, tibqa' miftuħa għall-pubbliku sat-23 ta' Jannar.
Tiftaħ kuljum mill-5.00 p.m. sat-8.00 p.m., il-Ħdud tiftaħ ukoll mill-10.00 a.m. sa 12.00 p.m. San Ġiljan.
Fl-okkażjoni tal-festa ta' San Ġiljan, iċċelebrata fil-Knisja ddedikata lilu fl-Isla, illum, 16 ta' Jannar, bejn it-8.00 a.m. u l-5.00 p.m., se jkun Ġesù Sagramentat espost għall-adorazzjoni.
Ambaxxata.
L-Ambaxxata Amerikana se tkun magħluqa llum, 16 ta' Jannar, peress li se jkun imfakkar it-twelid ta' Martin Luther King Jr.
L-Ambaxxata f'Ta' Qali terġa' tiftaħ għada t-Tlieta, 17 ta' Jannar.
Jason Micallef.
Jason Micallef inħatar bħala ‘Chairman’ tal-Bord li se jmexxi l-attivitajiet relatati mal-V18, meta l-Belt Valletta ssir belt Ewropea għall-kultura fl-2018.
Dan tħabbar mis-Segretarju Parlamentari għall-kultura Jose Herrera, waqt konferenza tal-aħbarijiet li fiha ngħataw aktar dettalji dwar l-aħħar preparamenti tal-V18.
Herrera qal kif il-Gvern xtaq li ċ-‘Chairman’ preżenti, il-Perit Daniel Felice, jibqa' fuq il-bord iżda mhux fil-kariga ta'  ‘Chairman’.
It-terminu taċ-‘Chairman’ attwali kien jagħlaq fil-ħmistax ta' Mejju.
Jason Micallef ma tax kummenti lill-midja f'din il-konferenza, b'kelliem għall-Ministeru jgħid li Micallef għadu ma daħalx uffiċjalment fil-kariga.
Wara l-konferenza, Micallef tkellem b'mod informali ma' diversi artisti u nies involuti fil-preparamenti tal-V18.
Il-linja tal-ajru ġdida Finnair tinżel Malta.
Għall-ħatba tad-9.00 a.m. waslet Malta l-ewwel titjira tal-kumpanija tal-ajru Finlandiża Finnair li ser tivvjaġġa darbtejn fil-ġimgħa bejn iż-żewġ pajjiżi matul ix-xhur li ġejjin.
L-ajruplan A320 mgħobbi b’aktar minn 200 passiġġier ingħata merħba b’arkata ta’ ilma fl-Ajruport Internazzjonali ta’ Malta filwaqt li l-passiġġieri meta niżlu fis-sala tal-wasliet intlaqgħu bil-fjuri u l-mużika Maltija.
Preżenti biex jagħtu merħba lit-turisti kien hemm il-Ministru tat-Turiżmu Edward Zammit Lewis.
Din ir-rotta bejn Malta u Helsinki fil-Finlandja ser tkompli tiftaħ rotot ġodda u ser tgħaqqad il-pajjiż ma’ 60 destinazzjoni fl-Ewropa u ma’ 15-il belt ewlenija fil-kontinent Asjatiku.
Il-kumpanija fis-sajf li ġej ser ittir ukoll lejn Chicago u Toronto.
Il-linja tal-ajru Finnair iddisinjat ir-rotta tagħha bejn Malta u l-Finlandja bl-intenzjoni li min ikollu bżonn jaqbad ajruplan ieħor ma jdumx jistenna wisq bil-kumpanija ser ittir minn u lejn Malta kull nhar ta’ Tnejn u nhar ta’ Ħamis.
Il-Finnair l-akbar kumpanija tal-ajru fil-Finlandja u waħda minn ħames kumpaniji tal-ajru li ser jibdew itiru lejn Malta matul din is-sena.
Il-Ministeru tat-Turiżmu fi Sqarrija qal li x-xogħol biex tkompli tiżdied il-konnettività huwa importanti ħafna għax permezz ta’ hekk jistgħu jkomplu jiżdiedu t-turisti.
Intqal li matul is-sena n-numru ta’ passiġġieri fuq l-ajruplani kien ilaħħaq aktar minn 4 miljun persuna u din is-sena dan huwa mistenni li jikber b’aktar minn 4 fil-mija.
Intqal li l-Gvern ser ikompli jaħdem biex jiżviluppa s-suq Skandinavu.
Il-liġi storika tal-identità tal-ġeneru b’prominenza fil-midja internazzjonali.
Il-liġi storika dwar l-identità tal-ġeneru li ġiet approvata lbieraħ mill-Parlament ingħatat prominenza kbira minn diversi mezzi ta’ komunikazzjoni minn madwar id-dinja.
B’din il-liġi Malta hi l-ewwel pajjiż fl-Ewropa li tħaddem liġi speċifika dwar id-drittijiet tal-persuni transgender.
Bit-titlu “Surgery and sterilization scrappred in Malta’s benchmark LGBTI law", l-aġenzija tal-aħbarijiet Reuters irrapportat li persuni transgender f’Malta mhux se jkollhom aktar il-bżonn ta’ operazzjoni jew li jisterilizzaw ruħhom biex jibdlu legalment il-ġeneru tagħhom.
Ingħad li f’ħafna pajjiżi Ewropej, biex persuna transgender tiġi rikonoxxuta mill-istat trid tgħaddi minn sensiela ta’ proċeduri mediċi u trid tiġi ddijanjostikata bi problemi mentali.
Jingħad ukoll li b’din il-liġi approvata mill-Parlament Malti b’mod unanimu, Malta hija t-tieni pajjiż wara d-Danimarka li qed tippermetti lill-persuni transgender li jibdlu l-ġeneru legali tagħhom mingħajr intervent mediku jew statali.
Ir-rapport jikkwota lil Paulo Corte-Real, Chairman ta’ ILGA-Europe jgħid fi stqarrija li l-liġi approvata minn Malta għandha sservi ta’ ispirazzjoni għal pajjiżi oħrajn Ewropej li għandhom bżonn itejbu l-istandards tagħhom fil-qasam tal-ugwaljanza.
L-aġenzija tal-aħbarijiet tikkowota wkoll liċ-Chairman ta’ Transgender Europe Arja Voipio jgħid li l-politiċi Ewropej għandhom jieħdu ispirazzjoni minn Malta u jieħdu azzjoni.
Bit-titlu "World’s Most Progressive Gender Identity Law Passes in Europe", is-sit elettroniku Buzzfeed.com qal li Malta adottat l-aktar liġi progressiva tal-identità tal-ġeneru.
Qal li din hija l-aħħar minn sensiela ta’ liġijiet dwar drittijiet ċivili għall-persuni LGBTI li kienu approvati fl-aħħar sentejn.
Il-PBS jippreżenta produzzjonijiet mill-arkivji lid-djar tal-anzjani.
Il-Public Broadcasting Services ippreżenta kollezzjoni ta’ CDs  ta’ radjudrammi u rumanzi mill-arkivji tagħha biex ikunu jistgħu jinstemgħu fid-diversi djar tal-anzjani waqt attivitajiet soċjali.
Din hi l-ewwel fażi tal-proġett ta’ għotjiet ta’ programmi mill-arkivji u li xxandru  mir-Rediffusion u minn Radju Malta filwaqt li t-tieni fażi ser tkun komposta minn teledrammi u teleserials televiżivi.
Il-preżentazzjoni  ta’ 60 kollezzjoni ta’ CDs saret miċ-Chairman tal-PBS Tonio Portughese lis-Segretarja Parlamentari għad-Drittijiet tal-Persuni b’Diżabilità u għall-Anzjanità Attiva Justyne Caruana fid-dar tal-anzjani fiż-Żejtun.
Għaċ-ċerimonja attenda wkoll il-Ministru għall-Ġustizzja, Gvern Lokali u Kultura Owen Bonniċi li rrikonoxxa dan l-impenn soċjali tax-xandir pubbliku billi jaqsam ma’ entitajiet oħrajn, f’dan il-każ id-djar għall-anzjani, dan  il-patrimonju u b’hekk iżomm ħajja l-istorja twila fis-servizzi qodma tar-Rediffusion u ta’ Radju Malta, u  jagħti wkoll rigal sabiħ lill-anzjani tagħna li għexu dawn l-esperjenzi  storiċi tax-xandir radjofoniku.
L-għotja tikkonsisti f’620 siegħa ta’ qari bil-Malti – 24 rumanz u 31  radjudramm fosthom il-klassiċi Id-Driegħ li Nixef ta’ Cynthia Sammut, Il-Ġnien taċ-Ċirasa ta’ Anton Chekov, maqlub għall-Malti minn Alfred Scalpello.
Ir-rumanzi jinkludu wkoll Anġli tan-Niket moqri minn Charles Arrigo; Il-Forza tad-Destin moqri minn Twanni Scalpello u Sireni u Serenati moqri minn Ġorġ Peresso, ilkoll ilħna ċelebri ta’ qarrejja popolari tul is-snin.
Filwaqt li r-radjudrammi għandhom il-parteċipazzjoni ta’ atturi ikoniċi bħal Carmen Azzopardi, Antoinette Soler, Victor Grech, Connie Azzopardi u Alfred Mallia.
[Image: anzjani]  L-għan tal-PBS b’dan il-proġett huwa li jħares il-patrimonju tal-arkivji tiegħu b’rikonoxximent ħaj lill-pijunieri li tul medda ta’ snin daħlu fid-djar kollha bl-ilħna distinti tagħhom.
B’hekk jitwessa’ l-għarfien ta’ personalitajiet li taw sehem fil-qari bil-Malti  u tingħata opportunità lir-residenti fid-djar tal-anzjani biex jerġgħu jisimgħu lil tant ilħna li kienu popolari magħhom fi tfulithom u f’żgħożithom.
B’hekk il-PBS esegwixxa  fil-prattika l-impenn tar-responsabbiltà soċjali u jaqsam il-patrimonji tiegħu mal-komunità inġenerali.
Il-PBS qiegħed iwettaq proċess li jaqleb għadd ta’ rumanzi u radjudrammi minn tapes tradizzjonali għal sistema diġitali biex is-sistema tal-arkivjar tkun aġġornata teknoloġikament.
It-tieni fażi tal-proġett jinteressa l-aspett viżiv fuq teledrammi u teleserials li baqgħu jissemmew bħal "F’Baħar Wieħed" tal-magħruf Lino Grech, u oħrajn bħal  “Il-Madonna taċ-Ċoqqa”, “Wenzu u Rożi”, u “Fredu l-Fra” bis-sehem ta’ ħafna atturi popolari fosthom Narcy Calamatta, Vitorin Galea, Charles Thake,  Mary Rose Bonello, Josie Coppini u Ġemma Portelli, u oħrajn.
Meta jitlesta dan il-proċess, id-djar tal-anzjani ser jingħataw kopji ta’ dawn il-produzzjonijiet televiżivi ferm popolari.
Miriam Dalli tispjega r-realtà Maltija dwar l-immigrazzjoni.
Il-Partit SoċjalDemokratiku Ġermaniż  (Sozialdemokratische Partei Deutschlands- SPD) stieden lill-MEP Maltija, Miriam Dalli biex tiddiskuti l-ideat tagħha dwar l-immigrazzjoni hekk kif dan il-partit qiegħed jifformula l-politika ġdida tiegħu dwar dan l-qasam.
Bħala membru tal-kumitat tal-Parlament Ewropew dwar il-Libertajiet Ċivili, il-Ġustizzja u l-Intern, Miriam Dalli spjegat s-sitwazzjoni f’Malta u d-diffikultajiet li niffaċċjaw aħna bħala gżira fil-Mediterran biex dawn l-ispunti jiddaħħlu fil-politika ġdida li qed jifformulaw is-Soċjal-Demokratiċi fil-Ġermanja.
Dalli qalet li ma jistax ikun nibqgħu f’sitwazzjoni fejn stati membri fil-periferija tal-Ewropa jibqgħu jġorru waħedhom ir-reponsabbilità ta’ immigranti irregolari li jaqsmu lejn l-Ewropa, filwaqt li l-bqija tal-pajjiżi membri ma jġorrux il-parti tagħhom.
“L-istati membri kollha għandhom ir-responsabbilità li jirrispondu għas-sitwazzjoni fil-Mediterran”, qalet Dalli filwaqt li għamlitha ċara li l-Ewropa trid tammetti li s-sistema ta’ Dublin mhi ġusta xejn speċjalment fil-konfront tal-istati membri fil-periferija.
“Malta qiegħda f’nofs il-Mediterran u qed inħabbtu wiċċna ma' sitwazzjoni fejn l-ammont ta  immigranti li daħlu f’Malta fl-aħħar snin huwa komparabbli għal 300,000 immigranti fil-Ġermanja.
"Jekk l-Unjoni Ewropeja trid tkun ġusta trid tassigura li l-istati membri kollha jġorru din ir-responsabilità,” insistiet Dalli.
Dalli semmiet wkoll il-proposta li qed tagħmel l-Awstrija dwar ir-ridistribuzzjoni interna tal-immigranti biex l-ebda pajjiż ma jitħalla jġorr il-piż waħdu.
L-MEP Maltija tenniet l-importanza li għandha tingħata lill-ħidma ma’ pajjiżi li għadhom qegħdin jiżviluppaw u biex l-Ewropa tgħin fl-isforzi għal demokrazija iktar b’saħħitha u rispett lejn id-drittijiet fundamentali fil-pajjiżi tal-Afrika.
Dalli temmet tgħid li jekk l-Ewropa ma taġixxix bħala sieħeb ta’ dawn il-pajjiżi qatt mhu se jkun hemm soluzzjoni dejjiema.
Indirizzat il-laqgħa wkoll rappreżentanta tal-Kummissjoni Ewropea li tkellmet dwar il-pjan tal-Kummissjoni li tniedi politika ġdida dwar l-immigrazzjoni sal-aħħar ta’ Mejju.
Tkellmet ukoll dwar il-possibilità li jinfetħu ċentri għall-immigranti barra mill-Ewropa biex jonqos l-ammonti ta’ nies li jippruvaw jaqsmu l-Mediterran, fl-istess waqt ma eskludietx li jista’ jkun hemm tibdil fis-sistema ta’ Dublin.
Bħalissa l-SPD, li huma parti mill-koalizzjoni fil-Gvern Ġermaniż, qed jaħdmu fuq politika ġdida dwar l-immigrazzjoni li tista’ tgħin biex l-pajjiż iqassam aħjar l-immigranti fid-diversi reġjuni filwaqt li jittieħdu inkunsiderazzjoni l-bżonnijiet ekonomiċi tal-Ġermanja.
F’intervista riċenti mad-Deutsche Welle, l-kap tal-grupp parlamentari tal-SPD Thomas Opperman qal li l-Ġermanja għandha tkun favur li tieħu iktar immigranti bil-għan li tagħmel tajjeb għall-popolazzjoni li kull ma jmur dejjem qiegħda tixjieħ u tirrispondi għal fatt li f’ċertu partijiet tal-Ġermanja u l-Ewropa wieħed ma jsibx dejjem il-ħaddiema li jixtieq.
SHout: Fl-Ewropa mkien ma hemm kaċċa fir-rebbiegħa.
Saviour Balzan u Moira Delia mill-kampanja SHout kontra l-kaċċa fir-rebbiegħa saħqu li l-fatti jgiddbu dak li qed  jgħidu tal-kampanja favur il-kaċċa fir-rebbiegħa.
Saħqu li filwaqt li l-kaċċaturi qed jgħidu li għandhom ikunu bħall-kaċċaturi Ewropej, il-fatti juru li fl-Ewropa mkien ma hemm kaċċa fir-rebbiegħa.
Qalu wkoll li mhux veru li r-referendum tal-11 ta’ April, huwa ta’ theddida għall-minoranzi u kkwotaw lill-11-il avukat li flimkien mal-Imħallef Giovanni Bonello fl-aħħar ta’ Jannar għamlu dikjarazzjoni konġunta li fiha stqarrew li t-theddida tal-kaċċaturi li bir-referendum abbrogattiv se jkun hemm delizzji oħra li jiffaċċjaw referendum, m’għandha l-ebda bażi legali.
Huma enfasizzaw li r-referendum dwar il-kaċċa fir-rebbiegħa mhuwiex se jħalli effett fuq passatempi u delizzji oħra.
Balzan u Delia qalu li filwaqt li l-kaċċaturi jgħidu li hemm eluf ta’ derogi fl-Ewropa, il-fatti juru li l-ebda deroga ma titkellem fuq il-kaċċa fir-rebbiegħa għall-gamiem u s-summien.
Is-Sur Balzan argumenta li fl-Ewropa d-derogi li jingħataw huma għal raġunijiet oħra fosthom għas-sigurtà tat-titjir tal-ajruplani.
Il-kelliema sostnew li t-trattat tas-sħubija fl-Unjoni Ewropea jgħid ċar u tond li l-pajjiż irid jirrispetta d-direttiva tal-għasafar.
Il-kelliema għax-SHout qalu li meta 20 sena ilu, il-kaċċa fir-rebbiegħa ġiet ikkontrollata, kien hemm protesti u vandaliżmu iżda mil-lat pożittivi żdiedu l-għasafar li bdew ibejtu f’Malta.
Sostnew ukoll li filwaqt li l-kaċċaturi jgħidu li ġiet negozjata deroga, il-fatti juru li t-trattat imkien ma jitkellem fuq il-kaċċa fir-rebbiegħa u li t-trattat jirreferi direttament għall-fatt li d-direttivi tal-għasafar iridu jiġu rispettati.
SHout giddbu wkoll l-għajta li l-ispejjeż għar-referendum ġejjin mil-liċenzja tal-kaċċa u qalu li l-liċenzji tal-kaċċa fir-rebbiegħa huma b’xejn u l-kaċċaturi mhumiex qed iħallsu flus.
Żiedu li fuq kollox m’hemm ebda prezz għad-demokrazija u li ħadd ma għamel dan l-argument meta kien hemm referenda oħra.
Balzan u Delia qalu wkoll li mhuwiex minnu li l-partiti politiċi huma favur il-kaċċa u sostnew li l-Prim Ministru Joseph Muscat u l-Kap tal-Oppożizzjoni Simon Busuttil taw lil kulħadd il-libertà li jiddeċiedi kif irid.
Qalu wkoll li filwaqt li l-kaċċaturi jgħidu li huma tolleranti kkwotaw x’jgħid il-Malti li “il-passat huwa mera tal-futur” u qalu li bħalissa l-poplu mhux jara l-veru wiċċ u karattru tal-kaċċaturi.
Fil-Ħamrun fejn hemm elezzjoni tal-kunsill lokali, il-kampanja SHout ħeġġet lin-nies biex fil-11 ta’ April joħorġu jivvotaw ukoll fir-referendum f’dik li sejħu bħala opportunità biex jitjieb il-pajjiż u jsir tassew ugwali ma’ pajjiżi oħra Ewropej.
Dmirna niddefendu s-servizzi finanzjarji f’Malta – Alfred Sant.
L-Ewroparlamentri Malti Alfred Sant qal li għandna niddefendu s-settur finanzjarju, pilastru ewlieni tal-ekonomija Maltija.
Dr Sant qal lill-Parlament Ewropew li ċerti pajjiżi ma jistgħux jiġu akkużati li saru “tax havens” sempliċement għax speċjalizzaw fis-servizzi finanzjarji.
Dr Sant kien qed jitkellem dwar it-tħejjija ta’ direttivi Ewropej ġodda dwar il-mod kif il-pajjiżi membri tal-Unjoni Ewropea jissettjaw it-taxxi tagħhom.
F’daqqa waħda, qal Sant, hemm min qed iqis lill-pajjiżi li jispeċjalizzaw fis-servizzi finanzjarji qishom kienu ta’ theddida għall-integrità tal-Unjoni Ewropea.
Dr Sant tkellem dwar is-suġġett wara li l-Kummissarju Ewropew Pierre Moscovici ppreżenta stqarrija dwar it-trasparenza fit-taxxi.
Dr Sant qal li fl-UE għaddejjin eżerċizzji li jattakkaw is-settur tas-servizzi finanzjarji f’għadd ta’ stati membri tal-UE.
Dawn l-istati, barra r-Renju Unit, huma meqjusa fost l-iżgħar pajjiżi tal-UE.
"Il-fatt jibqa’ li s-servizzi finanzjarji huma meħtieġa f’dinja globalizzata li taċċetta regoli neo-liberali f’pajjiżi u kontinenti mmexxija b’mod effiċjenti.
Li wieħed jgħid li s-servizzi finanzjarji jimplikaw l-inkoraġġiment tal-evażjoni tat-taxxa huwa falz", enfasizza Alfred Sant.
 Fi Brussell, Alfred Sant qal li huwa d-dmir tagħna li nħarsu s-servizzi finanzjarji, mutur importanti tal-ekonomija Maltija.
"Ħafna qed jisħqu li xi pajjiżi qed jippermettu lill-kumpaniji kbar jeħilsu milli jħallsu t-taxxi dovuti minnhom.
Allura hemm ħidma għaddejja biex jaraw kif dan jiġi kkontrollat.
Malta, bil-qasam tas-servizzi finanzjarji tagħha, ukoll taqa’ fid-dell tas-suspett.
Imma l-qasam tas-servizzi finanzjarji tagħna hu wieħed mill-aktar li kiber fl-aħħar snin u ma nistgħux inħalluh jiġi mxekkel.
Fl-istess ħin, lanqas ma rridu nidhru li b’xi mod niffavorixxu li kumpaniji jew individwi jaħarbu milli jħallsu t-taxxi," qal Alfred Sant.
Il-Kap tad-Delegazzjoni Maltija fl-S&D indirizza wkoll laqgħa ta’ grupp ta’ deputati soċjalisti waqt li kienet qed tiġiittrattata dil-kwistjoni.
Dr Sant reġa’ enfasizza li l-qasam tas-servizzi finanzjarji jeħtieġ jingħata kull għarfien, waqt li jirrispetta livelli għolja ta’ tmexxija onesta.
"Mal-brikkun ma jridx jeħel l-onest", enfasizza Dr Sant.
Ir-Referee Malti Terry Camilleri f’nofs kontroversja.
-Referee Internazzjonali tal-Isnooker Terry Camilleri jinsab taħt pressjoni mill-media Ingliża speċjalment mill-BBC Sport wara li ma ħa ebda azzjoni meta l-player Ronnie O’Sullivan poġġa l-ġibs  fuq il-mejda biex jikkalkula jekk tgħaddix boċċa jew le qabel ma ta kolp fuq is-sewda.
Camilleri kien qed jirreffja logħba bejn Ronnie O’Sullivan u Stuart Bingham waqt il-Kampjonati tad-Dinja li qed isiru f’Sheffield l-Ingilterra magħrufa bħala l-Crucible.
Ir-regolamenti tal-Isnooker ma jippermettux li players jużaw materjal sabiex ikejlu distanza jew kolp u f’dan il-każ l-azzjoni tal-player kontroversjali O’Sullivan qed titqies bħala irregolari.
O’Sillivan rebaħ dan il-kampjonat tad-Dinja 5 darbiet fil-karriera tiegħu.
L-exs-player Skoċċiż Ken Doherty li kien qed jikkummenta fuq il-BBC f’xandira diretta qal li r-referee Malti missu ta foul kontra O’Sullivan u 7 punti ta’ penalità iżda dan ma sarx.
Il-World Snooker qed tinvestiga l-każ u tista’ tieħu passi kontra O’Sullivan.
Tliet logħbiet għat-team Nazzjonali tan-Nisa.
Bejn nhar is-Sibt 4 u l-Ħamis 9 ta’ April it-team Nazzjonali Malti mmexxi mill-coach il-ġdid Mark Gatt se jkun impenjat fil-Grupp preliminari ta’ kwalifikazzjoni għall-kompetizzjoni UEFA Womens’ Euro 2017.
Fi Grupp 2 it-tfajliet Maltin se jkunu qed jilagħbu kontra l-Ġorġja, Andorra u l-Gżejjer Faroe.
Fi kliem il-coach Gatt it-team tiegħu jinsab ippreparat sew għal dawn il-logħbiet hekk kif it-team għandu moral għoli wara l-wirjiet sbieħ u riżultati pożittivi fl-Aphrodite Cup f’Ċipru ġimagħtejn ilu.
Gatt li kien ilu 8 snin assistent ta’ Pierre Brincat qal flimkien mal-players studjaw lill-avversarji u se jkunu qed jilagħbu apparti biex jieħdu pjaċir se jilagħbu wkoll biex jirbħu u jippruvaw jispiċċaw l-ewwel fil-Grupp hekk kif kien il-każ sentejn ilu meta rbaħna Grupp simili li kien intlagħab ukoll f’Malta.
Pierre Brincat illum il-ġurnata fir-rwol ta’ Direttur tal-Football tan-Nisa faħħar is-sistema ta’ Mark Gatt u ammetta li bl-ideat ġodda li daħħal Gatt it-team Nazzjonali tan-Nisa jista’ jkompli jitjieb fix-xena internazzjonali.
Min-naħa tagħha l-player ta’ Birkirkara u tat-team Nazzjonali l-midfielder Gabriella Zahra tenniet l-importanza li s-suċċess riċenti f’Ċipru kien importanti iżda hi u t-tfajliet sħabha għandhom iżommu saqajhom mal-art u jaffrontaw dawn it-tliet logħbiet b’konċentrazzjoni massima.
Meta mistoqsi speċifikament fuq il-format tal-kampjonat tan-Nisa ta’ dan l-istaġun Mark Gatt qal li hu ma jaqbilx mas-sistema preżenti u favur żewġ diviżjonijiet.
TVM fi produzzjoni Sportiva ma’ stazzjonijiet Ewro-Mediterranji.
Il-PBS qed tieħu sehem fl-edizzjoni  tas-sena 2014 ta’ Inter-Rives: proġett għall-koproduzzjoni televiżiva bejn stazzjonijiet Għarab u Ewropej fi ħdan l-Organizzazzjoni COPEAM li tifforma parti mill-European Broadcasting Union bis-sehem tal-istazzjonijiet radjuteleviżivi tal-Ewropa t’isfel u tal-Afrika ta’ Fuq.
It-tema magħżula hija Sport Mingħajr Fruntieri: bl-għanijiet ewlenin tal-proġett ikunu li jenfasizza l-valuri tal-isport bħala strument fost l-oħrajn għall-inklużjoni soċjali; waqt li jinkoraġġixxi lill-pubbliku jinvolvi ruħu f’attività sportiva.
Inter-Rives IV se jlaqqa’ xandara minn tlettax-il stazzjon Ewropew u Għarbi f’workshop dan ix-xahar f’Tuneż, u ieħor aktar tard f’belt Ewropea.
Il-PBS se tkun irrappreżentata mill-ġurnalist sportiv Rodney Vassallo u l-video-editor fit-Taqsima Sport Edmund Curmi.
Kull stazzjon imsieħeb fil-proġett irid jipproduċi dokumentarju qasir u mbagħad ikollu d-dritt juri s-sensiela sħiħa ta’ dokumentarji maħduma fil-qafas tal-proġett.
L-ewwel workshop se jkun iddedikat għall-għażla tas-suġġetti; it-tieni wieħed se jiffoka fuq il-wiri tal-filmati miġbuda u fuq il-muntaġġ.
Peter Cossai, Kap Taqsima Sport tal-PBS, ser jirrappreżenta lil Malta fil-fażi finali li fiha huwa mistenni li jkun approvat il-proġett speċjali ta’ Malta dwar l-Istorja kollha tal-Middle Sea Race b’filmati storiċi mill-arkivji.
Il-laqgħat se jitmexxew minn esperti fil-produzzjoni tad-dokumentarji; bil-parteċipanti mħeġġa jaqsmu l-esperjenzi tagħhom fil-qasam.
Inter-Rives IV huwa proġett bi sħab bejn il-COPEAM – il-Konferenza Permanenti tal-Operaturi Awdjoviżivi – u l-ASBU – l-Unjoni tax-Xandara tal-Pajjiżi Għarab.
Il-Gladjaturi Qriema jċedu fl-aħħar.
Hekk kif it-tokki tal-arloġġ immarkaw id-90 minuta, kollox kien jidher li Qormi kienu se jiġbru punt prezzjuż kontra avversarji ferm iktar ikkwotati minnhom.
Iżda maġija tat-Tuneżin Abdelkarim Nafti ħassret il-festi għall-Qriema u tat it-tliet punti importanti għall-Beltin.
Il-kowċ Taljan ta’ Qormi, Tommaso Volpi laqqam din il-logħba bħala David kontra Gulija.
Għalkemm Gulija beda jattakka sab lil David ferm attent li ma jaqlax aktar milli jmissu.
Iżda lil hinn mill-metafori, il-Qriema kienu ddixxiplinati ħafna fil-grawnd bil-Beltin isibuha ferm diffiċli biex jippenetraw.
Huma riedu jirrispondu għar-rebħiet ta’ Sliema, Hibernians u Birkirkara sabiex ikomplu l-pass ma’ ta’ fuq.
Iktar ma beda għaddej il-ħin u dak l-imbierek gowl ma wasalx, bdiet tikber il-frustrazzjoni u n-nervożiżmu f’moħħ il-plejers Beltin.
Qormi għandhom għax jirringrazzjaw lill-gowler Matthew Farrugia li llum kien f’vena mill-aqwa u laqa’ mill-aħjar li seta’ ix-xuttijiet destinati lejn il-lasti tagħhom.
Valletta kellhom neqsin lil Denni, Shaun Bajada u Kurt Magro filwaqt li ddebutta Jean Pierre Mifsud Triganza għalihom.
Għal Qormi reġa’ irritorna Jorge Pereira da Silva li daħal fit-tieni taqsima.
Fl-10 minuta pass ta’ Hamza Barry lejn Nafti ra lil dan tal-aħħar jixħet xutt bid-dawra u pronta kienet ir-risposta tal-gowler Farrugia li megħjun mill-mimduda xeħet f’korner.
Fil-21 minuta pass lura xi ftit perikoluż ta’ Alfred Effiong ra lill-gowler Farrugia għal Qormi jaqbad b’idu biex mill-frikik ordnat mir-referi Adrian Azzopardi, ix-xutt finali ta’ Ian Zammit ġie mwaqqaf mill-barriera.
F’kontrattakk tajjeb, l-eksplejer Belti Roderick Bajada daħal tajjeb fil-kaxxa li xxuttja iżda f’żewġ ċirkostanzi ra lid-difiża Beltija xxejjen il-periklu.
Fit-tieni taqsima kien imiss lil Qormi li jolqtu l-lasta wara xutt b’saħħtu u preċiż ta’ Jorginho li ħasad lill-gowler Belti Marino iżda l-ballun ħabat mal-wieqfa.
Fis-86 minuta daqqa ta’ ras ta’ Effiong fuq kross ta’ Jorginho rat l-aħjar mill-gowler Marino, li megħjun mil-lasta ċaħħad lin-Niġerjan mill-gowl.
U kif inhi l-liġi tal-futbol, gowl mitluf ifisser gowl maqlugħ.
U hekk ġralhom Qormi meta proprju mat-tmiem id-90 minuta azzjoni personali ta’ ABDEKARIM NAFTI ħalliet fil-post diversi difensuri ta’ Qormi u b’xutt bid-dawra ħasad lil Farrugia u xeħet fix-xibka u tefa’ lill-partitarji Beltin f’dillirju ta’ ferħ.
Din kienet l-aħħar azzjoni bil-Beltin iħossuhom ixxurtjati li rnexxielhom jakkwistaw it-tliet punti.
Min-naħa ta’ Qormi għalkemm ħarġu b’idejhom vojta minn din il-logħba xorta jimtlew b’kuraġġ wara wirja bħal din għall-kumplament tal-Kampjonat.
Open House imtella’ mill-Hospice Malta.
Hospice Malta ser torganizza Open House il-Ħadd  7 ta’ Ġunju 2015, mid-9.00 am ‘l quddiem.
L-attività tibda b’quddiesa fl-għaxra u tkompli b’attivitajiet organizzati matul il-ġurnata għall-familja kollha fosthom “Show tal-klieb mill-Pulizija”, il-banda ta San Gabriel ta’ Ħal Balzan, bazaar, cake sale , u attivitajiet ta’ logħob għat-tfal.
Kulħadd huwa ġentilment mistieden biex jattendi.
Għal aktar informazzjoni tistgħu tikkuntattjawna fuq 21440085 waqt il-ħinijet tal-uffiċċju.
Tistgħu wkoll iżżuru  s-sit elettroniku tagħna: www.hospicemalta.org  jew tfittxuna fuq il-Facebook Page tagħna “Hospice Malta”.
Tista tgħin billli tagħmel id-donazzjoni tiegħek  u tibgħat  sms fuq dawn in-numri.
F’Napli: tarbija tat-twelid abbandunata ħdejn il-kaxxi taż-żibel.
Żewġ tfajliet sabu tarbija tat-twelid abbandunata fl-art ħdejn kaxxi taż-żibel.
It-tarbija nstabet illum waranofsinhar f’Calvizzano, f’Napli.
Il-Pulizija Taljana qalet li l-kundizzjoni tat-tarbija ta’ karnaġġjon ċar hija tajba.
It-tarbija li ngħatat l-isem ta’ Maria nstabet mit-tfajliet wara li semgħuha tibki ħdejn il-kaxxi taż-żibel.
Hija ttieħdet l-isptar ta’ San Giuliano u wara kien deċiż li tiġi ttrasferita f’Santobono f’Napli.
It-tarbija kienet abbandunata mhux ’il bogħod minn istitut tas-sorijiet li kien jilqa’ fih orfanatrofju.
S’issa l-Pulizija għadha ma tat ebda tweġiba dwar is-sejba ta’ din it-tarbija ta’ ftit sigħat.
 Min-naħa tiegħu, is-Sindku ta’ Calvizzano, Giuseppe Salatiello, wiegħed li se jkun qiegħed isegwi dan il-każ.
Fl-istess waqt, il-Pulizija bdiet bl-investigazzjonijiet tagħha biex tinstab omm it-tarbija li ġiet abbandunata madwar disa’ sigħat wara  li twieldet.
Fil-fatt it-tarbija nstabet bil-kurdun imqabbad magħha.
Ħames persuni mejta wara sparatura fl-Iżvizzera.
Diversi persuni nqatlu fi sparatura li seħħet fil-belt Żvizzera ta’ Wuerenlingen li tinsab fil-Majjistral ta’ Zurich f’dak li qed jitqies mill-pulizija Żvizzera bħala każ li seħħ minħabba argument familjari.
Rapporti jindikaw li l-isparatura seħħet ftit wara l-11 tal-lejl li għadda, bil-pulizija jsibu kadavri kemm barra u anke f’residenza privata.
L-aggressur li spara huwa wieħed mill-vittmi u jidher ukoll li numru ta’ vittmi fl-isparatura kienu jafuh.
Kelliem għall-pulizija kkonferma mal-media li dan ma kienx każ terroristiku iżda argument jaħraq bejn membri tal-familja.
Il-belt ta’ Wuerenlingen għandha popolazzjoni ta’ 4,500 persuna.
Tliet snin ħabs fuq korruzzjoni għall-eks-President Eġizzjan Mubarak.
L-eks-President tal-Eġittu Hosni Mubarak ġie kkundannat tliet snin ħabs minn Qorti fil-Kajr li reġgħet semgħet il-ġuri tiegħu fuq akkużi ta’ korruzzjoni.
Iż-żewġ uliedu wkoll intbagħtu erba’ snin ħabs kull wieħed.
Dan kien l-aħħar każ pendenti li Mubarak kellu quddiem il-Qorti u kien jittratta akkużi li uża fondi pubbliċi biex isebbaħ proprjetajiet tal-familja tiegħu fil-kapitali u mal-kosta tal-Baħar l-Aħmar.
Mubarak mexxa l-Eġittu għal 30 sena sakemm twarrab mill-poter fir-rivoluzzjoni tal-2011.
L-istokks Ewropej kienu mħallta.
L-ewro ssaħħaħ matul il-jum fost tamiet ta’ ftehim ta’ kompromess dwar ftehim ġdid dwar il-Greċja wara li l-ftehim preżenti tal-bailout jagħlaq dan ix-xahar.
L-ewro baqa’ moderament ogħla kontra d-dollaru u hekk għamlet ukoll l-isterlina meta laħqet l-ogħla livell f’xahar għax is-sentiment dwar il-munita Amerikana baqa’ vulnerabbli wara sensiela ta’ dejta ma tantx tajba dwar dwar l-Istati Uniti.
Id-dollaru Awstraljan kien ogħla kontra d-dollaru Amerikan ukoll, minkejja dejta dgħajfa dwar il-bejgħ tal-karozzi ġodda fl-Awstralja.
Fil-Ġappun, id-dejta wriet li l-ekonomija rritornat lejn it-tkabbir fl-aħħar kwart tal-2014, iżda t-tkabbir kien dgħajjef aktar milli mistenni li jindika li l-irkupru għadu fraġli.
Id-dollaru Amerikan tela’ mal-yen iżda l-munita Ġappuniża  ssaħħet kontra l-ewro.
Indiċi.
Is-swieq finanzjarji fl-Istati Uniti llum kienu magħluqin.
L-istokks Ewropej kienu mħallta hekk kif id-DAX tbaxxa b’0.23%, il-CAC tela’ b’0.01% waqt li l-FTSE 100 tilef 0.16%.
In-Nikkei 225 żdied b’0.51%.
L-indiċi tal-Borża ta’ Malta tilef 0.28%.
Ishma Lokali.
Fis-sessjoni tal-ishma tal-Borża ta’ Malta, il-Plaza Centres, Simons Farsons Cisk, Bank of Valletta u l-Malta International Airport kollha kellhom żieda fil-prezz tal-ishma tagħhom.
 Min-naħa l-oħra tilfu fil-prezz l-ishma tal-International Hotel Investments, l-HSBC Bank Malta u l-FIMBank.
IL-ĠLIEDA TA’ JOSEPH MUSCAT DWAR IL-VAT FUQ IR-REĠISTRAZZJONI TAL-KAROZZI: FTIT ELUF SE JGAWDU A SKAPITU TAL-ĦAFNA?: Il-ġlieda ta' Joseph Muscat biex il-Gvern irodd lura l-VAT imħallsa fuq ir-Reġistrazzjoni tal-Karozzi: “każ ta' Soċjaliżmu bil-maqlub fejn il-ftit eluf se jgawdu a skapitu tal-ħafna?” Hekk jistaqsi l-eks-Kandidat Laburista Alfred Mifsud, f'artiklu fil-ġurnal The Malta Independent.
Fl-artiklu tiegħu, Alfred Mifsud jikteb li anke fuq bażi morali, din il-ġlieda ftit issib ġustifikazzjoni.
Mifsud jgħid li dan hu minħabba li s-sistema ta' tassazzjoni preżenti, li parti kbira minnha hi bbażata fuq il-konsum, tagħmel aktar sens milli sistema ta' tassazzjoni diretta fuq id-dħul, li toqtol l-inċentiv għax-xogħol u b'konsegwenza ta' dan, tbati l-ekonomija.
L-eks-Kap tal-Media Laburista sostna li mhuwiex moralment ġustifikabbli tattakka sistema li tagħmel sens billi tisfrutta teknikalità fil-Liġi Ewropea.
Hu nnota b'dispjaċir ir-realtà politika ta' partit fl-Oppożizzjoni, li hu ħieles mill-piż li jamministra l-Finanzi Pubbliċi u jinsab lest li jikseb ftit popolarità bi spejjeż tar-responsabbiltà fiskali.
Sadanittant, tal-istess fehma kien il-ġurnal The Times, li fl-Editorjal bit-titlu “Wegħda magħmula erba' snin kmieni wisq” ikkritika din il-ġlieda tal-MLP.
L-Editorjal isostni li bħalissa, Malta qed tiffaċċja problemi ħafna aktar serji, iżda jidher li hekk kif qed toqrob l-Elezzjoni tal-Parlament Ewropew, Joseph Muscat hu aktar interessat li jiskorja punti politiċi.
L-Editorjal hu wkoll xettiku dwar il-wegħda ta' Joseph Muscat, li jekk il-MLP ikun fil-Gvern, jirrifondi l-VAT anke jekk il-Qorti taqtagħha favur il-Gvern.
L-Editorjal ikompli li b'dan il-mod, xejn mhu se jżomm lill-Gvern Laburista milli jintroduċi xi taxxa oħra biex jagħmel tajjeb għall-€50 miljun li jkollu joħroġ. 
SE JKUN IĊĊELEBRAT GĦALL-EWWEL DARBA JUM IL-MEDITERRAN: Għada, l-Assemblea Parlamentari tal-Mediterran se tiċċelebra għall-ewwel darba Jum il-Mediterran.
L-Assemblea, li twaqqfet fl-2006 waqt laqgħa f'Amman fil-Ġordan, għandha l-Kwartieri tagħha f'Malta, fil-Palazz ta' Spinola f'San Ġiljan u ilha sena u nofs.
F'kumment lil MaltaRightNow.com, is-Segretarju Ġenerali tal-Assemblea Parlamentari tal-Mediterran Dr Sergio Piazzi qal li l-Assemblea teżisti frott l-insistenza ta' Malta fis-snin li għaddew.
Hu qal li fl-1995, il-Gvern Malti tant kellu viżjoni, li antiċipa l-bżonn li titwaqqaf dak li llum hi l-Unjoni tal-Mediterran.
Dr Sergio Piazzi qal li l-fatt li l-Kwartieri tal-Assemblea jinsabu f'Malta hu frott tas-suċċess ta' kampanja qawwija li għamlet id-Diplomazija Maltija fis-snin li għaddew, kemm fuq livell Governattiv kif ukoll fuq livell Parlamentari.
It-tema magħżula għal Jum il-Mediterran hi “Qsim ta' Valuri - Qsim ta' Aspirazzjonijiet”.
IL-PAJJIŻ FDAT F’IDEJN MIN SEBBĦU – Lawrence Gonzi: Wara ħames snin li kien fdat lilu l-pajjiż mill-poplu, il-Partit Nazzjonalista se jkun qed iroddu lura isbaħ milli qatt kien, b'titjib konsiderevoli fl-ambjent.
Dan kollu twettaq għall-ġid tal-poplu Malti u Għawdxi kif ukoll għat-tgawdija tat-turisti u ta' min irid jinvesti f'pajjiżna.
Dan qalu l-Prim Ministru u Kap tal-Parit Nazzjonalista Lawrence Gonzi meta intervjena fid-diskussjoni “Taħt it-Tinda” fl-ewwel jum taċ-ċelebrazzjonijiet tat-43 anniversarju tal-Indipendenza Fuq il-Fosos.
L-ewwel tema diskussa kienet "Insaħħu s-suċċess flimkien - biex ikollna ambjent aħjar".
Il-Prim Ministru qal li d-direzzjoni li ta l-PN lill-poplu Malti biex pajjiżna jissieħeb fl-Unjoni Ewropea fissret li pajjiżna se jikseb bi dritt, u mhux billi jittallab, 855 miljun ewro.
Flimkien mas-sehem li jrid joħroġ il-pajjiż, il-poplu se jkollu l-akbar baġit li qatt kellu biex ikun jista' jinvesti fl-ambjent, is-saħħa, l-edukazzjoni, ix-xogħol u l-oqsma kollha importanti ħalli jkompli jtejjeb il-livell ta' għajxien.
Lawrence Gonzi qal li sa tliet snin ilu, il-Mexxej Laburista Alfred Sant kien isostni li Malta se tikseb biss Lm1.5 miljun u ried lil Malta Svizzera fil-Mediterran.
Iżda llum dan kollu ntesa għax kien biss fantasija tal-Kap tal-Oppożizzjoni filwaqt li l-poplu llum qed jara l-affarijiet konkreti jitwettqu quddiemu.
Filwaqt li rrefera għaż-żjara li kellu fil-Portugall mal-Ministri tal-Finanzi mill-pajjiżi msieħba fiż-Żona Ewro, il-Kap Nazzjonalista qal li lura lejn Malta mill-ajru seta' jara l-proġetti kbar li twettqu favur l-ambjent.
Fost oħrajn semma l-Park Nazzjonali f'Ta' Qali, 20 barriera li ġew rijabilitati, il-Magħtab u diversi toroq kemm residenzjali kif ukoll f'żoni industrijali.
Lawrence Gonzi qal li fl-ambjent biss in-nefqa tal-Gvern preżenti kienet ta' Lm147 miljun filwaqt li fi żmien Alfred Sant in-nefqa għall-ambjent naqset drastikament u kienet biss ta' Lm3 miljun.
Lawrence Gonzi tkellem ukoll dwar il-proġett ta' Smart City u kkritika lill-GWU u lill-Oppożizzjoni għax bil-media tagħhom ippruvaw jaħbu dan il-proġett li se jkun qed joffri 5,600 impjieg ġdid lill-ħaddiema Maltin.
Il-Prim Ministru qal li fil-fiera f'Dubaj, fejn kienu ppreżentati uffiċjalment il-pjanijiet għal dan l-iżvilupp, il-proġett kien introdott b'tabella kbira li tgħid SmartCity Malta ...
Dan hu proġett li qed jikkonferma s-suċċess ta' pajjiżna u tal-politika li wettaq il-PN fil-Gvern.
Lawrence Gonzi temm jgħid li fi tmiem leġislatura ta' ħames snin, il-poplu se jagħmel għażla f'idejn min irid jerġa' jgħaddi l-pajjiż.
L-għażla hi bejn min sebbħu jew min kulma għamel hu li fixkel.
Bejn min wera fiduċja fil-poplu u min dejjem qatagħlu qalbu.
Il-Prim Ministru qal li jinsab ċert li l-poplu se jerġa' jagħmel għażla għaqlija u jikkonferma t-tmexxija tal-pajjiż mill-ġdid f'idejn il-PN.
MALTA MILQUGĦA MAL-GRUPP TAL-EWRO: Il-grupp tal-pajjiżi li jiffurmaw iż-Żona Ewro laqgħu għall-ewwel darba fi ħdanhom lil Malta u lil Ċipru f'laqgħa li saret f'Oporto, il-Portugall.
Dan bħala parti mil-laqgħa tal-Kunsill tal-Ministri tal-Finanzi u l-Ekonomija tal-Unjoni Ewropea (ECOFIN).
Fil-laqgħa - li għaliha attenda l-Prim Ministru Malti Lawrence Gonzi - il-President tal-Grupp tal-ewro Jean-Claude Juncker faħħar il-passi li għamlet l-ekonomija Maltija biex issa Malta se tkun tista' ddaħħal l-ewro fl-1 ta' Jannar li ġej.
F'dan il-kuntest kienu diskussi wkoll id-diffikultajiet li għaddejja minnhom l-ekonomija dinjija, partikolarment it-telf fis-swieq finanzjarji l-kbar u l-effett li se jħallu ż-żidiet fil-prezzijiet taż-żejt u taċ-ċereali.
Il-prezz taż-żejt f'dawn il-jiem laħaq livell rekord ta' $80 kull barmil, filwaqt li l-prezzijiet tal-qmugħ u l-għalf tal-annimali se jwasslu biex il-prezzijiet tal-ikel jiżdiedu wkoll.
Hu mistenni li fl-Italja l-prezz tal-għaġin jiżdied b'20% sa tmiem is-sena b'detriment tal-ekonomiji ta' diversi pajjiżi.
Madankollu, il-Prim Ministru Lawrence Gonzi esprima ruħu fiduċjuż li Malta tkun kapaċi tilqa' għal dan kollu.
"Malta għandha ekonomija b'saħħitha, u aħna ottimisti li bħalma lqajna daqqa kbira bil-prezz taż-żejt, u li bħalissa qed nerġgħu nħossu, jekk l-ekonomija tibqa' tiżviluppa kif qed tiżviluppa allura nkunu nistgħu nilqgħu għal dawn iż-żidiet li qed iseħħu", sostna l-Prim Ministru.
Waqt il-laqgħa tal-ECOFIN kien analizzat ukoll kif it-telf fis-swieq finanzjarji jista' jaffettwa t-tkabbir ekonomiku fl-Unjoni Ewropea.
Il-Prim Ministru Malti esprima ruħu sodisfatt bil-miżuri li qed jittieħdu mill-Bank Ċentrali Ewropew biex jilqgħu għal dan.
SANT JAĦBI MIN HUMA N-NIES MAGĦZULA MILL-MLP: Il-mexxej Laburista Alfred Sant ma jridx jikxef min huma n-nies li ser imexxu d-dipartimenti jekk il-Partit Laburista jkun fil-Gvern.
Media.Link għamel sensiela ta' mistoqsijiet lill-Kap tal-Oppożizzjoni dwar dak li qal Silvio Parnis fuq ir-radju tal-Partit Laburista.
Parnis kien qal ċar u tond li l-Partit Laburista digà ppreparat min għandu jidħol fid-dipartimenti.
Dan il-kliem kien isegwi dak li qal Jason Micallef.
Is-Segretarju Ġenerali Laburista kien qal lil se jkunu l-Laburisti li jmexxu fil-postijiet, fl-ażjendi fejn il-Gvern għandu sehem, fejn il-Gvern għandu l-korporazzjonijiet tiegħu u fejn hemm bżonn.
Meta kien f'San Ġiljan, Media.Link staqsa lil Alfred Sant biex jgħid min huma n-nies magħżula.
Alfred Sant wieġeb biss "Issa ngħidu lil Silvio Parnis biex isewwi l-problema tad-drenaġġ." Din is-sentenza reġa' tennieha kemm-il darba u meta l-ġurnalista ta' Media.Link baqgħet tinsisti biex Sant iwieġeb il-mistoqsijiet dwar min huma dawk il-magħżulin, hu kompla jaħrab mill-mistoqsijiet u beda jitkellem fuq is-saħħa pubblika.
IL-GWU TNAQQAS IL-MEMBRI – Jiżdiedu l-membri fl-MUT, fil-UĦM u fl-MUMN: Matul l-1 ta' Lulju 2006 u l-aħħar ta' Ġunju li għadda l-General Workers' Union kompliet naqqset il-membri tagħha.
F'dan il-perjodu rreġistrat tnaqqis ta' 163 membru fuq is-sena ta' qabel meta wkoll kienet irreġistrat tnaqqis fin-numru tal-membri tagħha.
Għall-kuntrarju, tliet unions kbar oħra, il-Malta Union of Teachers (MUT), il-Union Ħaddiema Magħqdin (UĦM) u l-Malta Union of Midwives and Nurses (MUMN) irreġistraw żieda fuq in-numru ta' membri tagħhom.
L-MUT matul din is-sena rreġistrat żieda ta' 306 membru, il-UĦM żieda ta' 102 membru u l-MUMN żieda ta' 28 membru.
B'hekk, l-MUT għandha reġistrati 7,136 membru, il-UĦM 26,231 membru, u l-MUMN 2,494 membru.
Il-GWU għandha 45,993 membru u għadha l-akbar trade union.
Minn fost l-unions iż-żgħar il-Malta Union of Tourist Guides u The Medical Association of Malta rreġistraw żieda ta' 86 u 25 membru, rispettivament, biex issa jlaħħqu total ta' membri ta' 216 u 705, rispettivament.
Tliet unions huma fil-proċess li jiġu kkanċellati minn fuq ir-Reġistru tat-Trade Unions u sitt unions oħra ma bagħtux l-informazzjoni mitluba mil-liġi dwar il-membri reġistrati tagħhom.
B'kollox matul din is-sena kien hawn 88,017 ħaddiem membru ta' xi union.
Dan juri żieda ta' 603 ħaddiem membri f'union fuq is-sena ta' qabel.
Fost l-assoċjazzjonijiet ta' min iħaddem, l-Association of General Retailers and Traders (GRTU) irreġistrat żieda ta' 25 membru biex għandha b'kollox 7,250 membru.
The Malta Employers' Association (MEA) irreġistrat żieda ta' għaxar membri biex illum għandha 310 membru.
In-numru ta' dawk li jħaddmu membri ta' xi assoċjazzjoni hu ta' 8,474 - 817 inqas mis-sena ta' qabel.
Żewġ assoċjazzjonijiet ta' min iħaddem kienu kanċellati.
Fil-bidu ta' din is-sena kien hawn reġistrati 48 organizzazzjoni - 28 trade union u 20 assoċjazzjoni ta' min iħaddem.
Matul din is-sena kienu reġistrati tliet unions ġodda u żewġ assoċjazzjonijiet ta' min iħaddem.
ĦDAX-IL BDOT PROFESSJONALI JLESTU KORS TA’ TAĦRIG INTENSIV: Ħdax-il professjonist għadhom kemm saru bdoti ta' ajuplani microlight wara xhur ta' taħriġ intensiv, kemm fuq l-art kif ukoll fl-ajru.
Il-Ministru għall-Kompetittività u l-Komunikazzjoni Ċensu Galea qassam ċertifikati lill-bdoti l-ġodda f'ċeremonja qasira li saret 'il barra minn hangar ġdid għal ajuplani microlight qrib il-bażi tal-Iskwadra tal-Ajru tal-Forzi Armati.
Il-Ministru Galea stqarr li l-liċenzja ta' bdot hi dokument legali li jiċċertifika lil dak li jkun li hu kompetenti biex jaqdi dmiru ta' bdot.
Ċensu Galea qal li bdot kawt hu wieħed li għandu l-aħjar attitudni biex itir.
Hu bniedem li japplika dak li jkun tgħallem, jippjana fid-dettall it-titjira tiegħu, jaf il-limitazzjonijiet tiegħu u tal-ajruplan u jikkunsidra l-fatturi kollha li jistgħu jolqtu t-titjira tiegħu, bħalma hu t-temp.
Il-Ministru Ċensu Galea sostna li s-sigurtà fl-ajru hi kultura u dixxiplina li jinkisbu biss bl-esperjenza.
Bdot li jagħti każ is-sigurtà hu wkoll wieħed li jkompli jitgħallem dwar l-avjazzjoni wara li jikseb il-liċenzja.
Il-Maġġur Alex Dalli, li flimkien mal-Maġġur Mark Said imexxu l-Island Microlight Club, sostna li l-bdoti ġodda tal-ajruplani microlight għandhom dejjem jaġġornaw ruħhom fit-taħriġ tal-avjazzjoni.
"Bdot bil-għaqal," saħaq il-Maġġur Dalli, "itella' u jniżżel ajruplan b'sigurtà għalih, għall-ajruplan u għal ta' madwaru".
Fi tmiem iċ-ċerimonja l-kappillan tal-Imqabba Dun Żaren Caruana bierek lill-bdoti u l-ajruplani tagħhom.
Saru wkoll xi preżentazzjonijiet, fosthom lill-Maġġuri Alex Dalli u Mark Said li kienu l-instructors tal-kors li dam madwar sena.
MALTA TKOMPLI SSEMMA’ LEĦINHA DWAR L-IMMIGRAZZJONI ILLEGALI: Malta kompliet issemma’ leħenha fil-fora Ewropej dwar il-problema tal-imigrazzjoni illegali din id-darba permezz ta' delegazzjoni tal-Kumitat tal-Budget tal-Parlament Ewropew li ġiet f'Malta biex tara b'għajnejha l-problema li qed jiffaċċja pajjiżna.
Waqt konferenza tal-aħbarijiet il-Membri Parlamentari Ewropej tkellmu dwar l-esperjenza tagħhom f'Malta, u wiegħdu li wara li raw is-sitwazzjoni Maltija, se jagħmlu pressjoni biex Malta, u l-pajjiżi l-oħra milquta jingħataw aktar għajnuna.
Il-Kap tad-delegazzjoni, il-Membru Parlamentari Ewropew Ġermaniż Ralf Walter qal li l-Unjoni Ewropea diġà għandha erba' fondi li jipprovdu flus għal pajjiżi membri biex jindirizzaw din il-problema.
Minn dawn il-fondi Malta se tieħu 5 miljun erwo għal din is-sena u 8 miljun ewro s-sena d-dieħla.
Il-Kap tad-delegazzjoni semma wkoll l-aġenzija Frontex li tgħin fil-kontroll tal-frutier u rrefera għall-fatt li l-izbarki f'Malta naqsu b'60 fil-mija meta l-Frontex kienet qed tagħmel ir-rondi f'Lulju li għadda.
Iżda dan mhux biżżejjed kompla Ralf Walter, li qal li lura fi Brussell, il-Kumitat tal-Budget se jaħdem biex l-għajnuna tiżdied u tkun mifruxa minn kontrolli tal-fruntieri, għat-tisħiħ tal-ġlieda kontra ċ-ċirku kriminali li hemm wara l-immigrazzjoni illegali, kif ukoll għajnuna b'mod individwali lill-immigranti nfushom, li tissarraf fl-integrazzjoni tagħhom fis-soċjetà fuq kollox billi kull pajjiż membru jagħti sehmu.
B'mod konkret, fost l-oħrajn Ralf Walter tkellem dwar 6 miljun ewro li hemm lesti biex jintużaw fil-qasam tal-imigrazzjoni iżda li bħalissa jinsabu staġnati għaliex ma hemmx qafas legali li jforni r-regolamenti ta' kif jistgħu jintefqu.
Walter kompla li l-Kumitat tal-Budget se jagħmel pressjoni fuq il-Kunsill Ewropew biex il-qafas legali jsir u l-flus ikun jistgħu jntużaw.
INDIPENDENZA 2007 - MEMBRI PARLAMENTARI EWROPEJ FUQ IL-FOSOS: Żewġ membri Ewro Parlamentari mill-Partit Popolari Ewropew u membri fil-Kumitat tal-Baġit tal-Parlament Ewropew, Janusz Lewandowski, il-Viċi Chairman tal-Partit Popolari Ewropew u l-Ispanjol Salvador Garriga Polledo, il-Ġimgħa kienu mistiedna minn Joe Saliba, is-Segretarju Ġenerali tal-Partit Nazzjonalista, waqt il-festi tal-Partit Nazzjonalista fl-okkażjoni tat-43 anniversarju tal-Indipendenza.
Dawn il-membri Ewro Parlamentari bħalissa jinsabu Malta mad-delegazzjoni tal-Kumitat tal-Baġit tal-Parlament Ewropew li qed ikollha diversi laqgħat dwar il-kwistjoni tal-immigrazzjoni illegali f'Malta.
Id-delegazzjoni tal-Kumitat tal-Baġit tal-Parlament Ewropew ġiet f'Malta biex ikollha esperjenza personali dwar il-finanzjament meħtieġ mill-pajjiż għall-immigrazzjoni illegali u biex tara l-bżonnijiet ta' Malta biex tkun tista' tingħata l-għajnuna finanzjarja meħtieġa biex Malta ma titħallhiex terfa' l-piż waħedha.
Fuq il-Fosos tal-Furjana ż-żewġ Ewro Parlamentari, li kienu akkumpanjati wkoll miż-żewġ Parlamentari Ewropej f'isem il-PN Simon Busuttil u David Casa, iltaqgħu wkoll mal-Prim Ministru Lawrence Gonzi.
INVESTIMENT FIŻ-ŻGĦAŻAGĦ MALTIN, FL-EDUKAZZJONI U FIL-FUTUR TAL-PAJJIŻ: 51 student ingħataw borża ta’ studju b’valur ta’ Lm200,000 biex jispeċjalizzaw f’suġġetti varji fil-livell ta' Masters u Dottorat.
Din l-inizjattiva tal-Gvern, li saret għat-tieni sena konsekuttiva, għandha l-għan li mhux biss l-istudenti jirnexxu imma anki ’l quddiem jagħtu l-kontribut tagħhom fl-iżvilupp tal-pajjiż.
Waqt iċ-ċerimonja l-Prim Ministru spjega kif dan l-investiment hu prova bil-fatti li l-Gvern irid jinvesti f’edukazzjoni ogħla u jappoġja r-riċerka u l-innovazzjoni.
IL-PULIZIJA SSOLVI NUMRU TA’ KAŻIJIET KRIMINALI: Tul il-jiem li għaddew il-Pulizija kompliet b'diversi investigazzjonijiet inkonnessjoni ma' reati differenti.
Fil-fatt ġew solvuti b'suċċess każijiet ta' traffikar ta' droga eroina u reżina tal-cannabis, filwaqt li ġew solvuti wkoll każijiet ta' pussess ta' cannabis, eroina u ecstasy.
Numru ta' persuni qed jiġu investigati fuq każijiet ta' frodi, attentat ta' tixħim u dikjarazzjoni falza lill-awtorità kompetenti.
Dwar dawn il-każijiet imsemmija diġà tressqu xi individwi l-Qorti u l-kumplament tal-persuni ser jitressqu fil-ġranet li ġejjin.
Il-Pulizija rnexxielha ssolvi wkoll serqa minn residenza f'San Ġiljan, numru ta' snatch and grabs mill-Ħamrun, Mosta u Tarxien, kif ukoll serqa minn maħzen u serq ta' vettura.
Dwar dawn il-każijiet kollha diġà bdew proċeduri kriminali fil-Qorti.
BAĠIT LI SE JKOMPLI JSAĦĦAĦ IL-FAMILJA – il-Prim Ministru Lawrence Gonzi: Din is-sena il-baġit se jiffoka fuq il-familja, fuq il-pensjonanti, fuq il-koppji żgħażagħ li qed jippreparaw biex jixtru l-ewwel dar tagħhom u fuq kif is-sistema taċ-Children's Allowance ssir aħjar biex ma jkunx hemm preġudizzju fuq il-familji b'aktar minn tlett itfal.
Għalhekk se jkun imfassal baġit immirat biex ikompli jsaħħaħ il-familja.
Il-Prim Ministru u Kap tal-Partit Nazzjonalista Lawrence Gonzi qal dan meta kien intervistat minn Michael Carabott, id-Deputat Editur ta' The Malta Independent.
L-attività saret fi Ġnien l-Ewropa, fis-Sgħajtar, in-Naxxar u fiha ħadu sehem ukoll id-Deputat Nazzjonalista Jason Azzopardi u l-kandidata Janice Chetcuti.
Lawrence Gonzi fakkar li tliet snin ilu l-Gvern ippreżenta baġit biex isaħħaħ l-ekonomija u biex joħloq aktar xogħol tant li nħolqu 6,100 impjieg f'sena waħda.
Sentejn ilu l-baġit iffoka fuq it-tnaqqis tat-taxxi tant li ħalla aktar minn Lm12-il miljun (€27.95 miljun) fil-bwiet tal-ħaddiema.
Hu qal li wara li l-Gvern kellu suċċess biex ġab il-finanzi fis-sod, issa se jerġa' jkollu suċċess biex il-familji Maltin u Għawdxin ikompli jġibhom aktar fis-sod.
Il-Prim Ministru qal li l-Partit Nazzjonalista għandu programm politiku li hu mfassal fuq id-djalogu mal-poplu u jagħmel kollox bil-miftuħ.
Dan kontra dak li jsir minn Alfred Sant u mill-Partit Laburista li dejjem jippruvaw jaħbu mill-poplu għax m'għandhomx programm u se jaqdu biss lil dawk tal-qalba, bħalma qed jgħidu fil-laqgħat fil-magħluq ta' bejniethom.
Il-poplu Malti għandu l-esperjenza ta' meta Alfred Sant kien Prim Ministru għax kien ġab diżastru għal pajjiżna u lanqas kien kapċi jżomm lill-partit tiegħu magħqud.
Lawrence Gonzi fakkar ukoll li sa erba' snin ilu Alfred Sant kien qed ibeżża’ lill-poplu Malti mis-sħubija fl-Unjoni Ewropea u kien jgħid li l-Maltin huma makku u se jinbelgħu mill-baleni u li Malta se tieħu biss Lm1.5 miljun (€3.49 miljun) fi flus kontanti.
Il-Prim Ministru fakkar ukoll li sentejn ilu Alfred Sant kien ta parir lill-Gvern biex jiżvaluta l-lira Maltija b'10% u dan kien ifisser li l-pensjonijiet u l-pagi jonqsu b'10%.
Kull ħaġa li Malta tixtri minn barra, inkluż iż-żejt, kienet se tiġi tiswa 10% aktar u għalhekk kontijiet ogħla tad-dawl u l-ilma.
Lawrence Gonzi qal li l-Gvern kien għaqli biżżejjed biex ma jiħux il-parir ta' Alfred Sant għax kieku kien iġib diżastru fl-ekonomija ta' pajjiżna.
Anke l-Fond Monetarju Internazzjonali (IMF) qal li l-akbar żball li pajjiż jista' jagħmel hu li jiżvaluta l-munita tiegħu.
Fir-rapport tiegħu l-IMF qal li Malta qed tkun kompetittiva u qed tattira l-investiment barrani bħal SmartCity Malta, Lufthansa Technik, il-Methode, fabbriki tal-farmaċewtika u tat-teknoloġija.
Dan juri li Alfred Sant ma jistax ikun fdat fit-tmexxija tal-pajjiż għax fil-15-il sena li ilu jmexxi lill-Partit Laburista ħa ħafna deċiżjonijiet ħżiena u dan jgħodd anke meta hu kien Prim Ministru għax kien għolla l-kontijiet tad-dawl u l-ilma meta l-prezz taż-żejt kien $12 kull barmil u f'sena għamel 33 taxxa.
Għalhekk il-poplu Malti għandu jiżen dak li wettaq il-PN fil-Gvern u l-programm tal-Gvern għas-snin li ġejjin u jiżen ukoll dak li wettaq jew qed iwiegħed Alfred Sant.
L-għażla għandha tkun waħda faċli favur il-programm tal-PN.
Il-Prim Ministru qal li l-proġett SmartCity Malta se jiftaħ era ġdida għall-ekonomija ta' pajjiżna u se joħloq aktar minn 5,600 impjieg għaż-żgħażagħ Maltin.
Hu qal li fil-master plan ta' dan il-proġett, Tecom Investiments qed tirriklama lil SmartCity Malta bħala 'Pass Lejn l-Ewropa'.
Iżda l-media tal-GWU u tal-Partit Laburista qed jippruvaw jaħbu dan il-proġett u l-investiment li qed iġib il-Gvern lejn pajjiżna.
SmartCity Malta se tagħmel minn Malta l-aqwa ċentru ta' eċċellenza fit-teknoloġija tal-informazzjoni.
Dwar il-finanzi tal-pajjiż, il-Prim Ministru qal li fl-aħħar tliet snin il-Gvern naqqas id-defiċit għal taħt it-3% tal-Prodott Domestiku Gross u sa ftit snin oħra għandu jkun hemm bilanċ favur u mhux defiċit.
Hu qal li bis-saħħa tal-finanzi fis-sod, il-Gvern għadu kif ta 51 borża ta' studju lil studenti biex ikomplu jispeċjalizzaw f'setturi kruċjali għal pajjiżna u qed isir aktar investiment fir-riċerka u l-iżvilupp.
Qed ukoll isir investiment fl-edukazzjoni u t-taħriġ, fis-saħħa, fit-turiżmu, fl-ambjent u fit-toroq.
Sadanittant, fl-intervent tiegħu, id-Deputat Nazzjonalista Jason Azzopardi qal li s-sena l-oħra, il-Kumitat Parlamentari għall-Affarijiet Barranin u Ewropej eżamina madwar 900 abbozz ta' liġi li ħarġet l-UE.
Hu qal li fl-aħħar tliet snin il-Kumitat iltaqa' medja ta' 80 darba kull sena.
Janice Chetcuti qalet li l-Gvern qed jinvesti bis-sħiħ fl-edukazzjoni u fl-ambjent u fi tliet snin il-Gvern irnexxielu jġib Lm147 miljun (€342.42 miljun) mill-UE għall-ambjent biss. 
Summarju Eżekuttiv.
L-Awtorità dwar il-Mediċini ġiet imwaqqfa bl-Att dwar il-Mediċini tal-2003 u l-Awtorità ġiet iddelegata l-funzjonijiet varji għar-regolamentazzjoni tal-prodotti mediċinali u l-attivitajiet farmaċewtiċi mill-Awtorità dwar il-Liċenzjar.
Matul l-2009 l-Awtorità dwar il-Mediċini ffukat fuq il-konsolidazzjoni tal-attivitajiet tagħha.
Filwaqt li fl-2008 sar il-proġett ta’ ġemellaġġ biex jissaħħaħ it-taħriġ tal-impjegati, fl-2009 l-Awtorità implementat l-attivitajiet kollha ppjanati.
Fl-istess ħin, saret reviżjoni tal-proċeduri stabbiliti fl-Awtorità u żdied l-istreamlining tal-irwoli u r-responsabbilitajiet tal-impjegati.
L-attivitajiet kif ukoll ir-rekwiżiti tal-ħidma fuq bażi nazzjonali qegħdin dejjem jiżdiedu, partikularment fejn jidħol il-liċenzjar tal-attivitajiet farmaċewtiċi u l-bżonn għall-infurzar tal-liġijiet.
L-Awtorità dwar il-Mediċini laħqet il-mira tagħha li taqdi l-bżonnijiet tal-imsieħba lokali.
Fl-2009, l-Awtorità qabdet sew ir-ritmu biex Malta tkun Stat Membru ta’ Referenza biex prodotti mediċinali jiġu awtorizzati fis-suq Ewropew, kif ukoll aċċettat l-ewwel applikazzjoni għall-proċedura ċentralizzata.
Saret l-ewwel spezzjoni ta’ provi kliniċi u l-ewwel rapport fuq l-Investigazzjoni tas-Sigurtà ta’ Prodotti Awtorizzati fl-Ewropa (PSUR).
L-Awtorità kkontribwiet fuq livell Ewropew b’parteċipazzjoni f’kumitati u b’assessjar għall-Aġenzija Ewropea tal-Mediċini (EMA) u bħala Awtorità Nazzjonali Kompetenti fost in-network tal-Aġenziji tal-Mediċini.
Dan għamlitu fl-isfond tar-riżorsi li kellha.
L-Awtorità ħadet sehem ukoll f’eżerċizzju ta’ benchmarking għall-Aġenziji Ewropej tal-Mediċini.
Filwaqt li ppreparat ruħha permezz ta’ assessjar intern, l-indikaturi ewlenin intużaw bħala kriterji prinċipali għall-kwalità.
Dan wassal għat-tisħiħ fl-operat u l-mod kif jittieħdu d-deċiżjonijiet fl-Awtorità dwar il-Mediċini.
Ir-riżultati tajbin li ġabet l-Awtorità fl-2009 kienu possibbli għax l-Awtorità kompliet tinvesti fil-ħaddiema tagħha.
Għall-ewwel darba ġie ingaġġat it-tim kollu tat-tmexxija kif propost, u r-riżorsi umani żdiedu skont il-bżonnijiet tas-servizzi.
L-Awtorità ġiet mogħtija premju mill-Fundazzjoni għall-Iżvilupp tar-Riżorsi Umani għall-inizjattiva li wettqet għat-taħriġ u l-iżvilupp tal-impjegati. 
Organizzazzjoni.
Tmexxija.
Fl-2009 l-Awtorità dwar il-Mediċini kompliet issaħħaħ it-tmexxija b’mod attiv.
Għaldaqstant, mhux biss laħqet l-għanijiet assenjati fil-kalendarju tagħha, bħal Pjan Operattivi, l-Business Plan u laqgħa ma’ kull ħaddiem b’mod individwali darbtejn fis-sena, imma wkoll ipparteċipat bi sħiħ fl-eżerċizzju tal-benchmarking li qiegħed isir għall-Aġenziji tal-Mediċini fl-Ewropa.
Kompliet ukoll ir-ristrutturazzjoni biex jiġi msaħħaħ l-operat, it-teħid tad-deċiżjonijiet u l-monitoraġġ tad-dmirijiet tal-ħaddiema.
Fuq livell maniġerjali, bdew isiru laqgħat bejn id-diretturi biex jiġu diskussi affarijiet tekniċi li huma relevanti għal iktar minn direttorat wieħed separatament mil-laqgħat għat-tim maniġerjali. 
Fuq livell tekniku, il-Medicines Review Committee (MRC) li twaqqaf fl-2008 ġie kkonsolidat biex fih jibdew jittieħdu deċiżjonijiet marbuta mal-liċenzjar tal-prodotti, provi kliniċi u farmakoviġilanza.
Sabiex jiġi msaħħaħ l-infurzar tal-liġi, twaqqaf kumitat speċifiku għall-infurzar.
B’hekk deċiżjonijiet ta’ dan it-tip ġew separati minn deċiżjonijiet li jiġu diskussi b’riżultat tal-ispezzjonijiet.
L-Awtorità addottat sistema strutturata u formali bbażata fuq riskju kkalkulat biex b’hekk tkun tista’ tippjoritizza l-operat bir-riżorsi li għandha.
Filwaqt li l-kriterji ġew stabbiliti fil-bidu, din is-sistema bbażata fuq kalkolazzjoni ta’ riskju ġiet utilizzata għall-pjan tal-ispezzjonijiet tal-provi kliniċi u fl-assessjar ta’ prodotti mediċinali fejn Malta hi Stat Membru Kkonċernat.
Komunikazzjoni u s-sodisfazzjon tal-klijenti.
Matul l-2009, l-Awtorità dwar il-Mediċini kellha ’l fuq minn sitta u sebgħin (76) laqgħa ma’ klijenti individwali fil-binja tal-Awtorità, fosthom mal-industrija, unions, akkademiċi u entitajiet oħra kemm Maltin kif ukoll Ewropej.
Il-maġġoranza ta’ dawn il-laqgħat saru fuq talba tal-klijenti biex jiġu diskussi aspetti differenti mir-regolazzjoni.
L-Awtorità wieġbet elf sebgħa u disgħin (1097) mistoqsija mill-klijenti (esklużi dawk relatati ma’ prodotti partikolari fejn ikun hemm impjegat assenjat).
L-Awtorità kompliet tikkomunika permezz ta’ ċirkularijiet lill-professjonisti tas-saħħa u s-sit elettroniku li perjodikament jiġi aġġornat b’informazzjoni relevanti għall-viżitaturi.
Is-servizz offrut fejn persuna tista’ ssib il-fuljett ta’ tagħrif (għall-pazjenti) u l-Karatteristiċi tal-Prodott fil-Qosor (SPC- għal dawk li jaħdmu fil-qasam tas-saħħa) kompla jiġi aġġornat.
Sistema għall-Immaniġjar tal-Kwalità (Quality Management System).
Matul l-2009 kien hemm reviżjoni tal-proċeduri stabbiliti.
Ġew implimentati r-rakkomandazzjonijiet tal-awdituri u opportunitajiet oħra ta’ titjib li tqajmu waqt il-proċess ta’ assessjar intern u t-twettiq tal-istess proċeduri.
Il-maġġoranza tal-audits tas-snin ta’ qabel ġew magħluqa u r-rakkomandazzjonijiet relevanti ġew implimentati.
Dan jirrifletti l-maturità li l-Awtorità kellha fil-qasam tal-kwalità. 
Riżorsi Umani.
Sabiex tilħaq il-missjoni u l-oġġettivi tagħha, matul l-2009 l-Awtorità dwar il-Mediċini kompliet issaħħaħ ir-riżorsi umani.
Dan sar permezz ta’ żieda fir-riżorsi umani skont il-ħtiġijiet tas-servizzi, taħriġ u żvilupp tal-ħaddiema, implimentazzjoni tal-ftehim kollettiv u tisħiħ fil-monitoraġġ tad-dmirijiet.
Fost l-opportunitajiet tat-taħriġ u żvilupp, kien hemm korsijiet mal-Aġenzija Ewropea tal-Mediċini (EMA), l-organizzazzjoni dinjija tas-saħħa (WHO) u l-Aġenzija tal-Mediċini Taljana u dik tar-Renju Unit (AIFA u MHRA).
Saru diversi laqgħat ta’ taħriġ mill-impjegati stess u l-ħaddiema l-ġodda ġew assistiti minn ħaddiema esperjenzati.
Il-laqgħat individwali ma’ kull ħaddiem żdiedu minn darba għal darbtejn fis-sena u twaqqaf kumitat intern fuq is-saħħa u s-sigurtà fuq il-post tax-xogħol.
Sar kwestjonarju dwar is-sodisfazzjon tal-ħaddiema fl-Awtorità u mill-wieħed u sebgħin (71) fil-mija li wieġbu, tlieta u disgħin (93) fil-mija qalu li huma sodisfatti ħafna jew sodisfatti li qed jaħdmu fl-Awtorità.
L-avvanz li sar fl-Awtorità fil-qasam tar-riżorsi umani ġie rikonoxxut mill-Fundazzjoni għall-Iżvilupp tar-Riżorsi Umani permezz ta’ premju għall-inizjattiva ta’ taħriġ u żvilupp għall-ħaddiema.
Il-premju wera l-livell tajjeb tal-proġett ta’ ġemelaġġ li l-Awtorità wettqet fl-2008 u li saħħaħ u mmotiva lill-ħaddiema.
B’hekk tjiebet il-kwalità fis-servizzi li toffri l-Awtorità dwar il-Mediċini.
Sistema tal- Informatika.
Matul l-2009 tbiddlu sebgħa u tletin (37) fil-mija tal-kompjuters tal-impjegati u twaqqfu laqgħat speċifiċi dwar l-informatika sabiex jiġu diskussi l-bżonnijiet li l-Awtorità għandha fil-qasam tal-informatika u t-tim maniġerjali jżomm ruħu infurmat fuq l-aħħar teknoloġija li tista’ tkun relevanti għall-Awtorità.
Barra minn hekk ġie kkummissjonat u diskuss rapport dwar sistema elettronika ġdida ta’ liċenzjar.
Kollaborazzjoni m’entitajiet oħra.
Fl-2009, l-Awtorità dwar il-Mediċini kompliet issaħħaħ ir-relazzjonijiet ma’ entitajiet lokali u Ewropej kemm fuq livell amministrattiv kif ukoll biex tifformalizza r-relazzjonijiet eżistenti.
Dan sar permezz ta’ Memorandum of Understanding (MoU) mad-Dipartiment tas-Saħħa Pubblika fuq is-servizz ta’ prosekuzzjoni li l-istess dipartiment qiegħed jagħmel għall-Awtorità, mad-Diviżjoni tar-Regolazzjoni tas-Saħħa Pubblika u d-Diviżjoni tal-Istrateġija u Sostennibbiltà fil-Ministeru tal-Politika Soċjali (Saħħa, l-Anzjani u l-Kura tal-Komunità).
Iġġedded ukoll il-kuntratt mal-Aġenzija tal-Mediċini tar-Renju Unit u laboratorju fil-Belġju dwar l-analiżi tal-kampjuni mis-suq lokali. 
Sehem fuq livell Ewropew.
L-Awtorità dwar il-Mediċini tinvolvi ruħha b’mod attiv f’numri ta’ kumitati u gruppi ta’ ħidma Ewropej.
Matul l-2009, impjegati tal-Awtorità dwar il-Mediċini u professjonisti nnominati minnha attendew għall-mija ħamsa u tletin laqgħa u konferenza fejn aspetti diversi tal-prodotti mediċinali u attivitajiet farmaċewtiċi ġew diskussi u deċiżjonijiet fuq livell Ewropew ittieħdu.
L-Awtorità dwar il-Mediċini żiedet l-attività tagħha fil-proċeduri tal-work-sharing u l-impjegati tagħha kienu relaturi għal żewġ proċeduri Ewropej. 
Evalwazzjoni tal-Prodotti Mediċinali.
L-Awtorità dwar il-Mediċini hija responsabbli għall-evalwazzjoni tas-sigurtà, kwalità u l-effikaċja tal-prodotti mediċinali li se jkunu mqiegħda fuq is-suq lokali.
Matul dawn l-aħħar tliet snin, permezz tal-Awtorità dwar il-Mediċini, Malta bdiet tkun Stat Membru ta’ Referenza għall-proċeduri Ewropej, partikolarment dawk deċentralizzati.
Għall-ewwel darba fl-2009, l-Awtorità bdiet tipparteċipa bħala korelatur fil-proċeduri ċentralizzati.
L-impjegati jsegwu Standard Operating Procedures u d-deċiżjonijiet jiġu meħuda f’kumitati stabbiliti.
Il-Medicines Review Committee jiltaqa’ biex jiddiskuti aspetti tekniċi u regolatorji relatati ma’ applikazzjonijiet biex jitqiegħdu prodotti mediċinali fis-suq Malti u Ewropew, kemm qabel (eż. pariri xjentifiċi) kif ukoll wara l-approvazzjoni (eż. varjazzjonijiet).
Barra minn hekk, il-kumitat jiddiskuti l-liċenzjar tal-provi kliniċi u proċeduri Ewropej ta’ work-sharing.
L-oġġettiv ta’ dan il-kumitat hu sabiex tintlaħaq opinjoni integrata u jiġi ssapportjat it-teħid tad-deċiżjonijiet fuq pożizzjonijiet li għandha tieħu l-Awtorità dwar il-proċeduri  li tkun involuta fihom.
Dan il-kumitat ukoll iservi ta’ forum biex tinqasam informazzjoni u għarfien miksuba waqt laqgħat f’livell Ewropew (eż.
CMDh, PhVWP, QWP) jew waqt xi taħrig tekniku li jsir kemm Malta u anke barra minn membri tal-kumitat jew ħaddiema oħra tal- Awtorità.
Id-deċiżjonijiet meħuda mill-kumitat jgħaddu bħala rakkomandazzjonijiet lill-Awtorità dwar il-Liċenzjar għal deċiżjoni finali.
Il-kumitat twaqqaf fl-2008 u l-mandat u r-regoli tal-proċeduri ġew finalizzati fl-2009. 
Proċeduri Ewropej.
Awtorizzazzjoni biex jitqiegħdu prodotti mediċinali fuq is-suq.
Matul l-2009, Malta aċċettat żewġ applikazzjonijiet għal Proċedura Ċentralizzata.
Filwaqt li waħda mill-proċeduri ġiet sospiża  mill-applikant,  l-oħra qed tiġi evalwata.
Fl-2009, Malta kienet Stat Membru ta’ Referenza għal erba’ (4) proċeduri, ekwivalenti għal ħamsa u għoxrin awtorizzazzjoni għat-tqegħid fis-suq.
Żewġ proċeduri ekwivalenti għal sitt awtorizzazzjonijiet għat-tqegħid fis-suq ġew finalizzati u t-tnejn l-oħra ġew trasferiti għall-2010.
B’hekk hemm tlieta u għoxrin proċedura ppjanati għall-2010 u l-industrija ġiet mitluba biex tibbukkja għall-2011.
L-Awtorità dwar il-Mediċini qed taċċetta proċeduri fl-isfond ta’ dak li ġie ppjanat fil-Pjan Operattiv u skont ir-riżorsi li għandha.
Kull proċedura għandha koordinatur u tim ta’ professjonisti li regolarment jiltaqgħu sabiex jiġi diskuss il-progress li jkun qiegħed isir fuq il-proċedura u jittieħdu d-deċiżjonijiet meħtieġa.
Qabel ma jiġi mqassam ix-xogħol jiġi żgurat li m’hemm l-ebda konflitt ta’ interess u kull proċedura tiġi diskussa fil-Medicines Review Committee.
L-Awtorità dwar il-Mediċini kompliet tilqa’ applikazzjonijiet skont il-Proċedura ta’ Rikonoxximent Reċiproku u l-Proċedura Deċentralizzata bħala Stat Membru Kkonċernat (CMS).
Kif kien mistenni, il-Proċedura Deċentralizzata (DCP) kienet aktar popolari mal-industrija u Malta daħlu mija u erbatax (114) -il applikazzjoni skont din il-proċedura u ħamsa u sittin (65) applikazzjoni bil-Proċedura ta’ Rikonoxximent Reċiproku (MRP). 
L-ammont totali ta’ varjazzjonijiet kompla jiżdied.
Għall-prodotti awtorizzati mill-Proċedura Deċentralizzata kien hemm sitta (6) (tip 1B) b’Malta bħala Membru Stat ta’ Referenza u  disa’ mija sitta u sebgħin (976) b’Malta bħala Stat Membru Kkonċernat.
Erba’ mija tlieta u erbgħin (443) minnhom ġew finalizzati.
L-Awtorità rċeviet tmenin (80) applikazzjoni ta’ tiġdid u għaxra minnhom ġew finalizzati.
Intlaqgħu wkoll ħmistax –il notifikazzjoni skont l-artiklu 61(3) ġew u tmienja  (8) minnhom ġew finalizzati fl-2009.
Proċeduri tal-Work-sharing.
Matul l-2009, l-Awtorità dwar il-Mediċini kompliet tagħti sehemha fil-proċeduri tal-Unjoni Ewropea fil-livell tal-Aġenzija  Ewropea tal-Mediċini.
Ir-rappreżentanti fil-Kumitat għall-Prodotti Mediċinali għall-użu mill-Bnedmin (CHMP) kienu involuti bħala relaturi fi proċedura ta’ reeżaminazzjoni ta’ referral fuq Artiklu 31 għall-prodotti li fihom dextropoxyphene EMEA/H/A-31/968 li ġiet konkluża, u Proċedura Ċentralizzata ta’  tqegħid ta’ prodott mediċinali fis-suq għall-prodott ġeneriku li għadha għaddejha.
 Malta kienet relatur għall-paediatric data assessment skont l-artiklu 45 tar-Regolazzjoni dwar Prodotti Mediċinali għall-użu Pedjatriku (1901/2006/EC).
Din il-proċedura tikkonsisti fl-assessjar tad-data kollha li għandha x’taqsam mal-użu effettiv u sigur ta’ sustanza mediċinali li jistgħu jintużaw fit-tfal.
Dan iwassal biex il-fuljett ta’ tagħrif (għall-pazjenti) u l-Karatteristiċi tal-Prodott fil-Qosor (SPC- għal dawk li jaħdmu fil-qasam tas-saħħa) jiġu aġġornati biex jirriflettu l-konklużjonijiet ta’ din l-evalwazzjoni.
Din il-proċedura waslet biex tingħalaq.
Barra minn hekk, Malta kienet ukoll peer reviewer għal tnax- il proċedura oħra li kollha ngħalqu fl-2009.
Fl-2009, l-Awtorità dwar il-Mediċini għall-ewwel darba assessjat rapport dwar l-aġġornament Perjodiku fuq is-Sigurtà (PSUR) speċifikament fir-rigward tal-preparazzjonijiet mediċinali li jikkonċernaw il-mediċina: ursodeoxycholic acid.
Din l-investigazzjoni twettqet bħala parti mis-sistema tal-work-sharing bejn l-Aġenziji tal-Mediċini Ewropej u li fiha Malta ntgħażlet biex tkun l-Istat Membru ta’ Referenza.
Ir-rapport kif diskuss u deċiż fuq bażi Ewropea flimkien mar-rakkomandazzjonijiet għat-tibdil fl-informazzjoni kif inkluża fil-fuljett ta’ tagħrif u fil-Karatteristiċi tal-Prodott fil-Qosor, ġie finalizzat b’suċċess f’Settembru tal-2009.
Proċeduri Nazzjonali.
Matul l-2009, l-Awtorità dwar il-Mediċini rċeviet tliet applikazzjonijiet biex jitqiegħdu applikazzjonijiet fis-suq skont il-Proċedura Nazzjonali.
Dawn kienu line extensions għall-prodotti ġa awtorizzati u tlieta ġew finalizzati fl-istess perjodu.
L-Awtorità rċeviet ukoll tliet mija u tmienja u għoxrin (328) applikazzjoni skont l-artiklu 126a tad-Direttiva 2001/83/KE, kif emendata, li mitejn u sitta u ħamsin (256) minnhom ġew maħruġa.
In-numru ta’ applikazzjonijiet Nazzjonali għall-varjazzjonijiet żdied għal elf disa’ mija u wieħed u sebgħin (1971), u elf mitejn u sebgħa u għoxrin (1227) ġew finalizzati.
Kien hemm ukoll mitejn u sittin (260) notifikazzjoni (Nazzjonali) skont l-artiklu 61 (3) u mija u wieħed u tmenin (181) ġew finalizzati.
Matul l-2009, l-Awtorità dwar il-Mediċini rċeviet ħamsa u għoxrin (25) applikazzjoni (Nazzjonali) għat-tiġdid u erbgħa (4) ġew finalizzati.
Kien hemm ukoll sitta u tletin (36) applikazzjoni għall-bidla fid-detentur tal-awtorizzazzjoni għat-tqegħid fis-suq u għoxrin (20) minnhom ġew awtorizzati.
Kien hemm tlieta u tmenin  (83), erbgħa (4) u tnax (12) –il talba biex titneħħa l-awtorizzazzjoni tat-tqegħid fis-suq, l-awtorizzazzjoni skont l-artiklu 126a u l-liċenzja tal-importazzjoni paralella rispettivament.
Iċċekkjar Lingwistiku ta’ informazzjoni dwar il-prodott ta’ prodotti awtorizzati permezz ta’ Proċeduri Ċentralizzati.
Matul l-2009 kien hemm sitt mitt proċedura  u waħda (601) - biex tiġi ċċekjatha l-informazzjoni dwar il-prodott bil-Malti ta’ prodotti awtorizzati bil-proċedura ċentralizzata.
Pariri Xjentifiċi.
Minn Ottubru 2009, l-Awtorità dwar il-Mediċini implimentat sistema biex tipproċessa l-pariri xjentifiċi mitluba minnha biex b’hekk tkun tista’ twieġeb mistoqsijiet mill-kumpaniji li għandhom x’jaqsmu mal-iżvilupp ta’ prodotti mediċinali ġenereċi marbuta mal-attività li l-Awtorità qiegħda twettaq fl-isfond ta’ Malta bħala Membru Stat ta’ Referenza.
F’dan il-kuntest, is-sit elettroniku tal-Awtorità ġie aġġornat b’informazzjoni relevanti għall-applikanti ħalli jkunu jafu kif japplikaw għal dan is-servizz.
Fl-2009 l-Awtorità ma rċeviet l-ebda talba għall-parir xjentifiku. 
Provi Kliniċi.
Matul l-2009, intbagħtu tmien (8) applikazzjonijiet għall-provi kliniċi lill-Awtorità dwar il-Mediċini.
Sitta (6) minnhom ġew approvati u tnejn għadhom għaddejjin mill-proċess ta’ validazzjoni.
Kien hemm ukoll sittax (16)-il amenda għall-provi kliniċi li qed isiru ġewwa Malta u s-sittax (16) li huma ġew approvati.
L-informazzjoni kollha ġiet mitfugħa fid-database Ewropea għall-Provi Kliniċi.
Imqabblin mal-2008, kien hemm sittin (60) fil-mija żieda fl-applikazzjonijiet għall-provi kliniċi li l-Awtorità dwar il-Mediċini rċeviet matul l-2009.
Huwa mistenni li fl-2010 n-numru tal-amendi mitfugħa jkompli jiżdied.
Matul l-2009, is-sistema ta’ kwalità għall-provi kliniċi ġiet riveduta, fejn kemm l-istandard operating procedure kif ukoll in-noti gwidi fuq Good Clinical Practice (GC1.07) maħruġa mill-Awtorità dwar il-Mediċini ġew riveduti.
Farmakoviġilanza.
L-Awtorità dwar il-Mediċini tuża varjetà ta’ metodi biex tassigura s-sigurtà tal-mediċini fuq is-suq u fl-isptarijiet ta’ Malta.
Ewlenin fost dawn l-attivitajiet huma l-ġbir, l-eżaminazzjoni u r-rappurtaġġ skont l-esiġenzi tal-liġijiet Ewropej ta’ informazzjoni miġbura fuq is-sigurtà tal-mediċini mingħand l-industrija, il-professjonisti tas-saħħa u l-pazjenti.
Fl-2009 ġew irrappurtati b’kollox mija u erbgħa u tmenin (184) każ fuq pazjenti li sofrew minn tal-inqas sintomu wieħed ta’ tossiċità.
Minn dawn kien hemm b’kollox total ta’ erba’ mija sebgħa u għoxrin (427) reazzjoni avversa lejn prodotti mediċinali.
Dawn il-każijiet ġew irreġistrati, investigati fid-dettall mill-Awtorità dwar il-Mediċini u rrappurtati permezz ta’ sistemi elettroniċi (eż. EudraVigilance) lill-Aġenzija Ewropea dwar il-Mediċini (EMA) u lill-Għaqda Dinjija tas-Saħħa (WHO) fejn hemm repositorju għal kull reazzjoni avversa li tiġi rrappurtata kemm fl-Ewropa u internazzjonalment.
B’dan il-mod il-każijiet ta’ reazzjonijiet avversi li seħħew f’Malta kienu aċċessibbli għal kull studju Ewropew li rrikjeda l-investigazzjoni tar-riskju tal-prodott farmaċewtiku kkonċernat.
L-Awtorità dwar il-Mediċini hija inkarigata minn attivitajiet illi jassiguraw is-sigurtà tal-prodotti mediċinali permezz tal-investigazzjoni u l-approvazzjoni ta’ rikjesti jew rakkomandazzjonijiet (ħafna drabi minn kumpaniji farmaċewtiċi) għall-finijiet ta’ modifikazzjoni tal-informazzjoni xjentifika li tirrigwarda prodott mediċinali.
Dan huwa kawża ta’ tossiċità jew riskju miżjud ta’ tossiċità li jkun qed jiġi osservat.
Rikjesti f’dan ir-rigward jistgħu wkoll jiġu inizjati mill-Awtorità dwar il-Mediċini wara diskussjonijiet u deċiżjonijiet meħuda minn aġenziji oħra Ewropej jew minn organizzazzjonijiet oħra internazzjonali bħalma hija l-Għaqda Dinjija tas-Saħħa (WHO).
Dawn ir-rikjesti jistgħu jinvolvu l-irtirar ta’ mediċini minn fuq is-suq.
Biex jintlaħqu l-għanijiet ta’ sigurtà, l-Awtorità dwar il-Mediċini twettaq attivitajiet fosthom:
Ħruġ ta’ Komunikazzjonijiet Diretti lill-Professjonisti tas-Saħħa (DHPC: Direct Healthcare Professional Communication) fuq tibdil fl-informazzjoni xjentifika (abbażi ta’ potenzjal ta’ riskju) u rakkomandazzjonijiet relevanti fl-amministrazzjoni ta’ prodotti mediċinali;
Investigar u azzjoni immedjata fuq sinjali ta’ tossiċità li jistgħu jinvolvu l-irtirar ta’ mediċini minn fuq is-suq (Safety Signal Investigations, Rapid Alerts u Product Safety Recalls);
Moniteraġġ ta’ programmi intenzjonati biex jipprevenu l-possibiltà ta’ tqala waqt it-teħid ta’ prodotti mediċinali teratoġeniċi (Pregnancy Prevention Programmes);
Moniteraġġ u provediment ta’ informazzjoni regolatorja sabiex jiġu stabbiliti programmi intenzjonati għal minimizzazzjoni ta’ riskju assoċjat ma’ ċerti tipi ta’ prodotti mediċinali (Risk Minimisation Programmes);
Ħruġ ta’ Ċirkulari (Safety Circulars) għall-professjonisti u għall-pubbliku fir-rigward ta’ rakkomandazzjonijiet dwar l-użu tal-mediċini u miżuri ta’ prevenzjoni ta’ tossiċità;
Komunikazzjonijiet mad-Dipartiment tas-Servizzi tal-Istandards fis-Saħħa, dwar riskji osservati internazzjonalment fir-rigward ta’ prodotti tad-demm (Haemovigilance);
Inizjar u approvar ta’ varjazzjonijiet fuq l-informazzjoni xjentifika ta’ prodott mediċinali fil-kuntest ta’ riskju ġdid jew riskju akbar li jkun qed jiġi osservat (Urgent Safety Restrictions);
Investigazzjonijiet fid-dettall dwar każijiet irrappurtati minn professjonisti tas-saħħa lokali li jirrigwardjaw tossiċità jew nuqqas ta’ effettività anomala jew mhux mistennija wara amministrazzjoni ta’ prodotti mediċinali (Local Product Safety Issues).
Dawn il-pjanijiet ipprovduti minn kumpaniji farmaċewtiċi jew kif irrakkomandati internazzjonalment jew mill-Aġenzija Ewropea tal-Mediċini (EMA), iservu biex ikomplu jassiguraw is-sigurtà fl-użu lokali ta’ prodotti mediċinali.
Spezzjonijiet u Liċenzjar ta’ attivitajiet farmaċewtiċi.
L-Awtorità dwar il-Mediċini ġiet iddelegata bir-responsabbiltà għal spezzjonijiet u ħruġ ta’ liċenzji għall-manifattura, distribuzzjoni u bejgħ ta’ mediċini skont standards u liġijiet Ewropej u dawk lokali.
Għall-ewwel darba, fl-2009 l-Awtorità dwar il-Mediċini spezzjonat il-provi kliniċi.
Dan sar fuq standards Ewropej u żewġ provi kliniċi ġew spezzjonati.
Matul l-2009 l-Awtorità dwar il-Mediċini għamlet sbatax (17) -il spezzjoni tal-manifattura, erbgħa u erbgħin (44) tad-distribuzzjoni u tnejn (2) tal-provi kliniċi.
Wara li fl-2008 ġie għall-ewwel darba spezzjonat iċ-ċentru nazzjonali tad-demm, fl-2009 ġie spezzjonat il-Mobile Blood Donation Unit.
Kien hemm ukoll tlettax (13) -il varjazzjoni tal-awtorizzazzjoni tal-manifattura u ħmistax (15) -il varjazzjoni tad-distributuri kienu pproċessati. 
Minn mindu l-Awtorità dwar il-Mediċini ħadet f’idejha r-regolamentazzjoni tal-ispiżeriji mingħand id-Dipartiment tas-Saħħa Pubblika fl-2005, l-Awtorità qiegħda tagħmel spezzjonijiet fuq prattiċi tajba tal-ispiżeriji u skont liġijiet nazzjonali biex tiġġeddidilhom il-liċenzja.
Matul is-sena 2009 saru spezzjonijiet f’ mija u wieħed u erbgħin (141) spiżerija u spezzjoni u liċenzjar ta’ spiżerija ta’ sptar Nazzjonali (Zammit Clapp Hospital Pharmacy).
Saru tmien (8) spezzjonijiet b’konnessjoni ma’ tibdil fil-liċenzja rigward tibdil jew ċaqliq fil-fond.
Ħdax (11) -il liċenzja oħra ġew varjati b’konnessjoni ma’ tibdil fid-detentur tal-liċenzja.
Fl-2009, il-liċenzji tal-ispiżeriji ġew maħruġa fuq sett ta’ kundizzjonijiet ġodda li ġew imfassla mal-imsieħba konċernati u mal-Awtorità tal-Liċenzjar.
Fl-2009, l-Awtorità dwar il-Mediċini rċeviet żewġ (2) applikazzjonijiet għall-istat ta’ Persuni Kwalifikati.
Filwaqt li applikazzjoni minnhom kienet tilħaq il-kriterji stabbiliti, l-applikazzjoni l-oħra ma ġietx aċċettata għaliex il-kriterji ma kinux milħuqa.
Implimentazzjoni tar-regolamenti fis-suq lokali.
Il-Borderline Classification Committee jiltaqa’ sabiex jistabbilixxi jekk prodott huwiex mediċinali jew le.
Matul l-2009 kien hemm ħames (5) laqgħat ta’ dan il-kumitat.
Mill-wieħed u ħamsin (51) applikazzjoni mibgħuta, seba’ (7) prodotti ġew klassifikati bħala mediċini.
Prodott wieħed kien klassifikat bħala prodott mediċinali magħmul mill-ħxejjex skont il-kriterji tad-direttiva ta’ prodotti tradizzjonali magħmula minn ħxejjex.
Filwaqt li ma kien hemm l-ebda appell uffiċjali għad-deċiżjonijiet tal-kumitat, sabiex tiġi assigurata t-trasparenza u l-effiċjenza, matul l-2009, il-mandat u l-proċeduri ta’ Borderline Classification Committee ġew riveduti.
Saru tliet (3) laqgħat mal-Awtorità tal-Liċenzjar, u awtoritajiet u dipartimenti relevanti oħra fuq l-implimentazzjoni tad-direttiva ta’ prodotti tradizzjonali magħmula minn ħxejjex (Direttiva 2004/24/KE li temenda d-Direttiva 2001/83/KE) li għandha tiġi implimentata sal-2011.
 Dan ifisser li prodotti ta’ dan it-tip klassifikati bħala mediċini se jibdew jiġu assessjati u għandhom ikollhom liċenzja biex jitqiegħdu fis-suq.
Huwa pjanat li ssir laqgħa ta’ informazzjoni għal dawk involuti f’dan il-qasam.
L-Awtorità dwar il-Mediċini timmoniterja l-materjal ta’ promozzjoni fuq il-prodotti mediċinali fis-suq lokali, skont il-kriterji tal-Avviż Legali 2005/308.
Dan isir prinċiparjament b’self-regulatory approach fejn ilmenti jiġu investigati fid-dettall biex jiġi stabbilit jekk kienx hemm ksur ta’ liġi.
Matul l-2009 kien hemm ħames ilmenti u nstab li f’erba’ każi kien hemm ksur ta’ liġi.
Sabiex il-protezzjoni tas-saħħa pubblika tiġi assigurata, isiru wkoll investigazzjonijiet mingħajr ma jingħata avviż qabel.
Kien hemm żewġ (2) riklami assessjati b’din il-proċedura.
L-interess tal-konsumatur f’dak li għandu x’jaqsam mas-saħħa qiegħed jiżdied, għaldaqstant l-Awtorità dwar il-Mediċini tipprovdi servizz fejn l-individwu jista’ jsib il-fuljett ta’ tagħrif (għall-pazjenti - PL) u l-Karatteristiċi tal-Prodott fil-Qosor (SPC- għal dawk li jaħdmu fil-qasam tas-saħħa) fuq is-sit elettroniku tagħha.
Sal-aħħar tal-2009 kien hemm erbat elef mija u wieħed u tletin 4,131 SPC u PL ippubblikati.
Tnax (12)-il ċirkulari ġew ippubblikati għall-professjonisti tas-saħħa u l-pubbliku inġenerali.
F’Novembru 2009 bdiet ħidma sabiex tiġi ppubblikata lista tal-mediċini li ġew awtorizzati biex jitqiegħdu fis-suq Malti kif ukoll ġiet magħquda lista ta’ prodotti mediċinali li għandhom pjan ta’ risk management u pregnancy prevention plan biex jiġu implimentati mid-detenturi tal-awtorizzazzjoni għat-tqegħid fis-suq Malti.
Infurzar tal-liġi Sorveljanza tas-suq lokali.
Fl-2009 żdied in-numru ta’ rapporti ta’ nuqqas ta’ osservanza tal-liġi fuq is-suq u dan irriżulta f’żieda ta’ każijiet ta’ infurzar.
F’dan il-perjodu l-Awtorità dwar il-Mediċini rċeviet sitta u għoxrin rapport, żieda ta’ erbgħin (40) fil-mija fuq l-2008 u mija u sittin (160) fil-mija fuq l-2007.
Ġew applikati penali amministrattivi skont l-Avviż Legali 264/2006 u qrati jekk il-multi ma jiġux imħallsa fil-każijiet fejn jiġi kkonfermat ksur tal-liġijiet.
Twaqqaf kumitat speċifiku dwar l-infurzar tal-liġi.
 Matul l-2009, id-direttur għall-ispezzjonijiet u l-infurzar tal-liġi xehed f’sitt (6) kawżi relatati ma’ spiżeriji u ma’ attività ta’ distribuzzjoni.
 L-ispetturi tal-mediċini xehdu disa’(9) darbiet fil-qorti, f’każi relatati ma’ infurzar tal-liġi.
Matul l-2009 l-Awtorità dwar il-Mediċini rċeviet u pproċessat tmienja u tmenin (88) rapport dwar difetti tal-lottijiet, liema minnhom tliet (3) każijiet spiċċaw biex il-prodott mediċinali kellu jinġabar mis-suq lokali (recall).
Rapport ieħor spiċċa f’caution-in-use notification.
Komplew jinġabru kampjuni ta’ prodotti minn fuq is-suq, fuq pjan ibbażat fuq ir-riskju għas-saħħa pubblika, u ma kien hemm l-ebda riżultat li indika prodotti li kienu barra mill-ispeċifikazzjonijiet tagħhom.
Il-pjan ta’ testjar għas-sena 2009 tlesta kollu, eżempju l-21 kampjun kollha nġabru u ntbagħtu għall-analiżi. 
Liġijiet ġodda, aġgornament u implimentazzjoni tal-liġi.
L-Awtorità dwar il-Mediċini kompliet tipparteċipa fil-kooperazzjoni tal-aġenziji tal-mediċini tal-Unjoni Ewropea fuq affarijiet legali u leġislattivi (EMACOLEX) kif ukoll fil-partit ta’ ħidma fuq il-farmaċewtika u mezzi mediċi f’isem il-Ministeru tal-Politika Soċjali (Saħħa, l-Anzjani u l-Kura tal-Komunità).
Ir-regolament 1234/2008/EC dwar l-eżaminazzjoni tal-varjazzjonijiet għall-awtorizzazzjoni fuq is-suq beda jiġi infurzat f’Jannar 2010.
Dan ir-regolament biddel il-proċess għall-assesjar tal-varjazzjonijiet tal-prodotti awtorizzati permezz ta’ proċeduri Ewropej (MRP, DCP u l-Proċedura Ċentralizzata) għax jippermetti gruppjar flimkien tal-varjazzjonijiet, żieda fix-xogħol maqsum bejn l-Istati Membri kif ukoll għal tnaqqis fin-numru ta’ varjazzjonijiet ta’ tip 1A (barra għal dawk li jeħtieġu notifikazzjoni immedjata) li jistgħu jiġu miġbura f’rapport annwali.
Dan għandu jġib riżultat pożittiv għar-riżorsi meħtieġa kemm mill-industrija kif ukoll mill-awtoritajiet kompetenti.
Il-varjazzjonijiet kollha mitfugħa mill-1 ta’ Jannar 2010 għandhom jiġu mitfugħa skont dan ir-regolament jekk il-prodott huwa awtorizzat bi proċedura Ewropea.
Id-direttiva 53/2009/EC hija bbażata fuq l-istess regolazzjoni imma tħalli impatt fuq il-varjazzjonijiet nazzjonali.
L-istess gruppjar huwa permess u x-xogħol maqsum bejn l-Istati Membri anke għall-prodotti nazzjonali jnaqqas assessjar parallel tal-istess applikazzjonijiet ta’ varjazzjoni fi Stati Membri differenti, b’ħinijiet aktar qosra biex jiġu approvati u l-bżonn ta’ anqas riżorsi.
Din id-direttiva bdiet tiġi fis-seħħ f’Ġunju 2009 u għandha tkun implimentata sa Jannar 2011.
Xi wħud mill-Istati Membri jibdew jimplimentaw din id-direttiva f’Jannar 2010 u oħrajn ser jibdew l-implimentazzjoni iktar tard matul din is-sena.
 Huwa ppjanat li fl-2010 ssir sezzjoni ta’ informazzjoni fuq it-tibdil prinċipali li din id-direttiva ġġib fuq l-applikazzjoni u l-proċess tal-varjazzjonijiet.
Malli din id-direttiva tiġi trasposta jkun raġonevoli li tibda tiġi implimentata.
Ikun eħfef għall-klijenti li jkollhom sett wieħed biss ta’ regoli kemm għall-proċeduri nazzjonali kif ukoll dawk Ewropej.
Madankollu, l-Awtorità dwar il-Mediċini li qed taħdem f’ambitu ta’ Stat Membru żgħir tista’ tiddeċiedi li taċċetta ż-żewġ tipi ta’ applikazzjonijiet matul din is-sena tranżitorja. 
Ġew ippubblikati erba’ (4) Avviżi Legali: A.L.
29 tal-2009 dwar Drittijiet li jinġabru mill-Kumitat dwar l-Etika fl-Affarijiet tas-Saħħa, A.L.
58 tal-2009 dwar Prodotti Mediċinali Disponibbli fis-Servizzi tas-Saħħa tal-Gvern, A.L.
118 tal-2009 dwar Prodotti Mediċinali li jiġu Provduti mill-Klinika Ġenito Urinarja u A.L.
252 tal-2009 dwar il-Manifattura u l-Importazzjoni ta’ prodotti mediċinali.
Sar eżerċizzju biex jiġu riveduti artikli mill-Att dwar il-mediċini ħalli l-leġislazzjoni tiġi f’linja waħda man-norma tal-prattika.
Saru wkoll suġġerimenti biex jinbidel artiklu 98 ‘Adulterazzjoni tal-Mediċini’ biex issir referenza għall-prodotti falsifikati, filwaqt li artiklu 99 ‘Offiżi u multi’ ġie rivedut f’assoċjazzjoni mal-multi imposti u l-artikli li jirreferu għal dawn il-multi.
L-Awtorità dwar il-Mediċini qed tipparteċipa b’mod attiv fl-istrateġija tal-Gvern ta’ regolazzjoni aħjar (Better Regulation) fejn l-għan tagħha hu li ttejjeb il-kwalità ta’ leġislazzjoni billi ttejjeb il-livell tal-performazzjoni, il-kwalità legali tar-regoli u l-proċeduri amministrattivi, tariffi u l-ħlasijiet li joħorġu minnhom.
Issegwi l-inizjattivi li saru fis-snin ta’ qabel, matul l-2009, ingħata aktar taħriġ b’regolazzjoni aħjar. 
Aġġornat: “L-intenzjoni tal-ko-pilota kienet li jeqred l-ajruplan.”
Il-ko-pilota tal-ajruplan tal-Germanwings li ġġarraf fl-Alpi Franċiżi sakkar lill-bdot l-ieħor barra mill-kabina u ma qalx kelma waħda fl-aħħar għaxar minuti qabel ma l-ajruplan iġġarraf, minkejja t-tisbit mal-bieb mill-bdot l-ieħor li kien imsakkar fuq barra.
Dan ikkonfermah il-Prosekutur Franċiż inkarigat mill-investigazzjoni, Brice Robin.
L-FAA tal-Istati Uniti ħarġet liċenzja ta’ bdot privat lil Lubitz fl-2012.
Robin qal li l-ko-pilota, identifikat bħala Andreas Lubitz, waqqa’ l-ajruplan intenzjonalment.
Lubitz ta’ 28 sena, huwa ta’ nazzjonalità Ġermaniża u kien jgħix mal-ġenituri tiegħu f’Montabeaur fl-istat ta’ Rhine Land Palatinate fil-Ġermanja.
Il-Prosekutur qal li l-aktar spjegazzjoni li tista’ titqies raġonevoli hija li kienet azzjoni volontarja tal-ko-pilota li rrifjuta li jiftaħ il-bieb tal-kabina biex il-pilota, Patrick Sonderheimer, jidħol lura.
Qal li huwa xpruna l-ajruplan sabiex jibda jitlef l-għoli, u li għamel dan għal raġuni mhux magħrufa.
Robin qal iżda li jidher li l-pjan tiegħu kien li jeqred l-ajruplan.
Spjega li d-data miġbura mill-kaxxa s-sewda żvelat li l-pilota staqsa lil Lubitz biex jieħu l-kontroll tal-ajruplan f’idejh u fl-istess ħin jinstema’ l-ħoss tas-seat jitressaq lura u l-ħoss ta’ bieb jingħalaq.
Robin jispjega li f’dan il-ħin waqa’ skiet perfett fil-kabina u l-ko-pilota ħa f’idejh il-kontrolli u beda intenzjonalment iwaqqa’ l-ajruplan.
 Il-passiġġieri, qal ma indunawx x’kien qed jiġri qabel l-aħħar minuta, hekk kif jinstema’ t-twerżiq fuq il-voice recorder.
Artiklu fl-Aviation Business Gazette fl-2013 jiddeskrivi lil Lubitz bħala pilota ta’ eżempju.
Il-Kap Eżekuttiv tal-kumpanija tal-ajru Lufthansa, li tagħha hija sussidjarja l-linja tal-ajru Germanwings, Carsten Spohr qal li sitt snin ilu Lubitz kien waqaf għal xi żmien waqt it-taħriġ hekk kif kien qed jiġġieled id-dipressjoni, iżda kkonferma li wara kien għamel it-testijiet psikoloġiċi neċessarji li sabuh tajjeb biex itajjar l-ajruplani.
Lubitz kien ilu impjegat bħala bdot minn Settembru 2013 u għamel fl-ajru aktar minn 600 siegħa.
Sonderheimer, missier ta’ żewġt itfal, kellu ferm aktar esperjenza b’madwar 6,000 siegħa ta’ titjir u kien magħruf bħala wieħed mill-aqwa piloti tal-linja tal-ajru.
S’issa skont il-Prosekutur Robin m’hemm ebda indikazzjoni li dan seta’ kien attakk terroristiku jew li Lubitz kellu rabtiet estremisti jew terroristiċi.
L-ajruplan, Airbus A320 iġġarraf nhar l-Erbgħa li għadda meta kien fuq titjira minn Barċellona għal Dusseldorf  b’150 passiġġier abbord.
Il-waqgħa tal-ajruplan minn għoli ta’ 38,000 pied f’10 minuti kienet waħda allarmanti iżda xorta gradwali biżżejjed biex tindika li l-Airbus A320 li għandu żewġ magni ma ġġarrafx b’mod katastrofiku fl-arja.
Fl-ebda ħin huwa u nieżel ma kien hemm xi forma ta’ komunikazzoni bejn il-cockpit mat-torri tal-kontroll jew ta’ xi sinjal ieħor ta’ emerġenza.
L-aħħar messaġġ li ntbagħat mill-bdot lejn it-torri tal-kontroll kien fl-10.30 a.m.
Dan kien jindika li kollox kien miexi kif ippjanat.
Iżda ftit minuti wara, għal xi raġuni mhux spjegabbli, l-ajruplan beda nieżel.
Fl-10.40 a.m u 47 sekonda, l-ajruplan irrapporta l-aħħar pożizzjoni tiegħu fuq ir-radar meta kien f’għoli ta’ 6,175 pied.
Ir-radar baqa’ jsegwi l-ajruplan sakemm seħħ l-impatt.
Qraba u ħbieb tal-vittmi bdew jaslu fiż-żona fejn hemm it-tifrik tal-ajruplan.
Il-Lufthansa għamlet arranġamenti għal żewġ titjiriet speċjali għalihom.
Dawk il-qraba li ma ridux li jivvjaġġaw b’ajruplan, qed jaslu fuq il-post permezz ta’ xarabank li telqet minn Barċellona.
Ħajja ġdida għas-Suq tal-Belt.
Is-suq l-antik tal-Belt se jingħata nifs ġdid ta’ ħajja b’investiment privat mill-Grupp Arkadia.
Il-grupp qed jippjana li jinvesti seba’ miljun ewro biex sa Diċembru tas-sena d-dieħla s-Suq tal-Belt jinbidel f’ċentru kummerċjali ta’ ikel, kultura u divertiment.
Il-proġett jaħseb għar-restawr tal-post speċjalment tal-istruttura tal-ħadid li saret fi żmien l-Ingliżi li hija unika fl-arkitettura f’Malta.
Is-Suq tal-Belt, wara snin ta’ telqa u kważi abbandun se jinbidel f’ċentru mifrux fuq tliet sulari li se jerġa’ jagħti l-ħajja lil din il-binja storika fi Triq il-Merkanti.
Il-proġett jinkludi wkoll il-pjazza ta’ quddiem is-suq.
Il-Grupp Arkadia se jinvesti seba’ miljun ewro f’dan il-proġett li jgħaqqad il-kunċett tal-ikel mal-kultura u d-divertiment wara li ser jingħata l-post b’ċens mill-Gvern għal 65 sena.
Il-General Manager tal-Grupp, Antoine Portelli, spjega l-idea tal-proġett integrat fit-tliet livelli tal-binja storika.
“Sular minnhom se jkun purament suq tal-ikel biex inżommu l-oriġini ta’ x’kien is-Suq tal-Belt.
Sular ieħor jieħu l-ispirazzjoni minn markets li hawn madwar l-Ewropa.
Markets li huma adattati b’numru ta’ stalls fejn l-ikel qed jiġi preparat dak il-ħin live biex il-konsumatur ikun jista’ jieklu hemmhekk.
L-aħħar sular it-tielet huwa fuq kunċett ta’ lounge – kunċett ta’ cafeteria (kafeterija), dolċerija, spirits bar, cocktail bar, wine bar f’ambjent imdawwar bil-kultura.”
Għal dan il-għan intlaħaq ftehim mal-Kunsill tal-Arti biex il-post joffri sfond għall-attivitajiet tal-kalendarju kulturali Malti u tal-avvenimenti ta’ meta l-Belt Valletta tkun il-Kapitali Ewropea tal-Kultura fl-2018.
F’konferenza tal-aħbarijiet is-Segretarju Permanenti Prinċipali, Mario Cutajar qal li dan il-proġett intgħażel minn fost għoxrin proposta ta’ kumpaniji li esprimew l-interess tagħhom fir-riġenerazzjoni tas-Suq tal-Belt.
Spjega li bil-proġett l-istruttura tal-ħadid li saret fl-1816 meta s-Suq tal-Belt issaqqaf se tinżamm u tiġi restawrata.
Huwa ħabbar ukoll li barra r-riġenerazzjoni tas-Suq tal-Belt, ser isir proġett mil-Gvern ta’ miljun u mitejn elf ewro għar-riġenerazzjoni ta’ Strada Stretta bil-għan li din it-triq tkun vetrina ta’ tradizzjoni, kultura u spettaklu.
Is-Segretarju Parlamentari għall-Ippjanar u Simplifikazzjoni Amministrattiva Michael Falzon qal li dawn il-proġetti jagħmlu parti mir-riġenerazzjoni tal-Belt Valletta.
“Insemmi s-suċċess kbir li kien hawn bil-boutique hotels u wara simplifikazzjoni tar-regoli min-naħa tal-MEPA kellna erbatax-il applikazzjoni.
Qed naraw kif nirreġineraw f’aspetti oħra fosthom bil-Valletta Shop Scheme.”
Dr Falzon qal li l-komunità tal-Belt kienet ikkonsultata fuq ħafna mill-proġetti li għaddejjin fil-kapitali.
Metsola tintgħażel bħala MEP tas-Sena għall-ħidma fil-qasam tal-ġustizzja u l-libertajiet ċivili.
Il-Membru tal-Parlament Ewropew Roberta Metsola ġiet magħżula minn fost il-Membri tal-Parlament Ewropew bħala l-MEP tas-Sena għall-ħidma tagħha fil-qasam tal-Ġustizzja u l-Libertajiet Ċivili.
Dr Metsola kienet waħda mit-tliet Membri Parlamentari Ewropej nominati għall-għoti ta’ dan ir-rikonoxximent f’din il-kategorija.
Iż-żewġ MEPs l-oħra li kienu nominati kienu mill-Ġermanja u l-Polonja.
Dan il-premju tħabbar illejla waqt ċerimonja li saret fi Brussell.
Roberta Metsola f’messaġġ li għamlet waqt is-serata irringrazzjat lill-kollegi kollha tagħha fil-Parlament li vvutawlha.
Hija enfasizzat li l-koperazzjoni u l-kompromess huma essenzjali għall-ħidma fil-Parlament Ewropew biex bid-deċiżjonijiet li jittieħdu ssir differenza għall-aħjar fil-ħajja tan-nies.
Hi qalet li l-ebda Membru tal-Parlament Ewropew u l-ebda grupp politiku waħdu ma jista’ jaħdem għal rasu, għalhekk il-koperazzjoni hi meħtieġa.
Studju juri li 23% tal-Maltin ibatu minn pressjoni fid-demm.
Fix-xhur li għaddew id-Dipartiment tas-Saħħa nieda studju dettaljat intiż sabiex jevalwa b’mod konkret il-qagħda tas-servizz mediku f’Malta.
Is-Segretarju Parlamentari għas-Saħħa Chris Fearne qal dan waqt li kien qed jieħu sehem fid-dibattitu dwar l-estimi tal-baġit fil-Parlament.
Dr Fearne aċċenna kif indikazzjonijiet preliminari minn dan il-Health Systems Performance Assessment diġà qed juru fatti mill-iktar interessanti.
Fost l-oħrajn jidher li mat-23% tal-popolazzjoni għandha xi diffikultajiet relatati mal-pressjoni tad-demm; ċifra li titla’ saħansitra għal 45% għal individwi ta’ ‘l fuq minn 70 sena.
Dr Fearne spjega kif fl-isfond ta’ din l-istampa, id-Dipartiment tas-Saħħa kien proattiv biżżejjed u introduċa miżura li diġà bdiet tagħmilha aktar faċli li pazjenti simili jieħdu l-kura neċessarja, fil-pront u mingħajr skariġġ żejjed.
Qal li minn xi xahar ‘l hawn min huwa intitolat għallpilloli tal-pressjoni permezz tal-kartuna s-safra jista’ jirrikorri għand it-tabib taċ-ċentri tas-saħħa direttament mingħajr il-bżonn li jmur għand speċjalista fl-Isptar Mater Dei.
L-HSPA huwa l-ewwel eżerċizzju formali tan-natura tiegħu għas-servizz tas-saħħa f’pajjiżna.
B’kollaborazzjoni ma’ entitajiet internazzjonali b’esperjenza vasta f’dan il-qasam id-Dipartiment tas-Saħħa waqqaf tim li ppjana u fassal għadd ta’ indikaturi mmirati biex jagħtu deskrizzjoni komprensiva ta’ fejn jinsab is-servizz tas-saħħa u fejn nistgħu naslu jekk id-Dipartiment tas-Saħħa jkompli jaħdem b’kuraġġ u determinazzjoni.
Dwar in-nuqqas ta’ sodod fl-uniku isptar Dr Fearne argumenta li l-HSPA ta konferma oħra li l-problema għandha konnotazzjonijiet storiċi evidenti ħafna marbuta ma’ deċiżjonjiet żbaljati li ttieħdu fil-passat – meta pajjiżi Ewropej jużaw kejl ta’ 384 sodda fi sptar akut għal kull 100,000 persuna fil-popolazzjoni fl-2012 l-Isptar Mater Dei kellu appena 256 sodda għal kull 100,000 ruħ, saħansitra inqas minn dak li kien joffri l-Isptar San Luqa.
Huwa qal li dan ifisser fil-prattika li amministrazzjonijiet preċedenti ħalliet lil pajjiżna b’500 sodda inqas milli kellu bżonn biex jilqa’ għall-ħtigijiet tal-kura akuta tas-saħħa.
 Iċ-Ċentru tal-Onkoloġija jibda jilqa’ l-ewwel pazjenti fi ftit xhur.
Iċ-Ċentru tal-Onkoloġija tal-isptar Mater Dei li x-xogħol fuqu miexi b’ritmu mgħaġġel, se jilqa’ l-ewwel pazjenti fi ftit xhur oħra u l-proċess mistenni jkun lest sal-aħħar tas-sena.
F’konferenza tal-aħbarijiet għat-tnedija tal-ġimgħa ddedikata għall-għarfien dwar il-kanċer, il-Ministru tas-Saħħa Godfrey Farrugia qal li s-sodod fiċ-ċentru l-ġdid se jiżdied bi 18 għal 113ilsodda.
31 sodda oħra se jkunu disponibbli għall-out patients.
Il-Ministru qal li l-immaniġjar taċ-ċentru se jkun ibbażat fuq it-tħaddim ta’ units speċjalizzati magħrufa bħala Strategic Business Units li se jitmexxew b’mod awtonomu u se jkollhom budget għalihom.
Dr Farrugia qal li jekk dan il-mudell jirnexxi, se jkun estiż għall-immaniġġar ta’ units u dipartimenti oħra fl-isptar.
Huwa kkonferma li ser jiżdiedu l-kirurgi speċjalizzati fl-onkoloġija u r-riżorsi umani fit-tmexxija taċ-ċentru tal-onkoloġija.
Fl-2012, instabu aktar minn 1800 cancer (kanċer).
Miċ-ċifri ppreżentati joħroġ li kien hemm 881 raġel u 956 mara li nstabilhom xi tip ta’ kanċer.
Fost l-irġiel l-iktar kanċer komuni kien tal-prostata, tal-pulmun u tal-musrana, u fin-nisa l-iktar komuni kienu fis-sider u fl-għonq tal-utru.
Dr Charmaine Gauci mid-Dipartiment tal-Promozzjoni tas-Saħħa qalet li 40 fil-mija tal-każi tal-kanċers jistgħu jkunu evitati b’tibdil fl-istil ta’ ħajja.
It-tipjip, id-dieta u l-istress huma uħud mill-aktar fatturi li jikkontribwixxu għal dan il-mard.
Fl-2012, kważi 27 fil-mija tal-imwiet kienu kkaġunati mill-kanċer.
Jirriżulta li b’kollox mietu 920 persuna bil-kanċer.
487 kienu rġiel u 433 kienu nisa.
L-awtoritajiet tas-saħħa qegħdin iżidu l-programm ta’ screening għal diversi tipi ta’ kanċer iżda minn statistika mogħtija fil-Parlament jirriżulta li inqas minn nofs il-persuni li kienu offruti eżami tal-kanċer tal-musrana marru għal dan l-eżami.
Nuqqas ta’ leadership fiċ-Ċivil – Mario Cutajar.
Huwa hu jindirizza l-konferenza bit-tema Tiġdid tas-Servizz Pubbliku: Servizz Aħjar għan-Nies, il-Prim Ministru Joseph Muscat qal li l-isfida għas-settur pubbliku hija li titneħħa l-burokrazija żejda u li jitnaqqas iż-żmien għat-teħid tad-deċiżjonijiet mill-uffiċjali fis-servizz pubbliku. 
Il-Prim Ministru ddeskriva l-atteġġjament ta’ uffiċjali mas-servizz pubbliku bħala wieħed li jxaqleb lejn estremi; li jew ikun effiċjenti ħafna jew diżastruż.
Il-Prim Ministru qal li r-regolamenti jsiru biex titjieb l-effiċjenza u mhux biex ixekklu l-ħidma.
Dr Muscat qal li jippreferi li tittieħed deċiżjoni, anki jekk tkun ħażina jew żbaljata fi żmien raġunevoli milli l-affarijiet jitwalu bl-indeċiżjoni.
Qal li l-indeċiżjoni qed twassal għal kriżi ta’ leadership u li għandu jkun hemm bidla fil-mentalità u tisħiħ ta’ prattiċi li jtejbu l-effiċjenza.
Il-Prim Ministru qal li se jkunu ppremjati l-uffiċjali li jieħdu passi biex ineħħu regolamenti żejda li jtaqqlu s-sistemi amminisitrattivi.
F’konferenza għas-segretarji permanenti, diretturi ġenerali u diretturi fis-servizz pubbliku,  l-Kap tas-Servizz Pubbliku Mario Cutajar (ritratt isfel)  qal li n-nuqqas ta’ leadership irid jiġi indirizzat b’sensiela ta’ riformi prattiċi u realistiċi li jagħtu riżultati konkreti fl-iqsar żmien possibbli. 
Huwa ddeskriva wħud mill-proċeduri bħala farseski li qal inaqqsu l-fiduċja tal-pubbliku li juża s-servizzi tal-gvern.
Waqt li wissa dwar kriżi ta’ leadership fis-settur pubbliku u qal li x-xhur li ġejjin se jkunu kritiċi biex jitwettqu rakkomandazzjonijiet ta’ rapport li tħejja għal titjib fil-prattiċi tax-xogħol.
Is-sur Cutajar qal li dawn ir-rakkomandazzjonijiet se jkunu diskussi mal-imsieħba soċjali fil-jiem li ġejjin.
L-ishma ta’ Tigne Mall telgħu b’4.3%
Id-dollaru Amerikan tbaxxa kontra basket ta’ muniti llum wara li l-President tal-Federal Reserve, Janet Yellen, uriet il-fehma li l-bank ċentrali mhux se jkun mgħaġġel biex jgħolli r-rati ta’ interessi
L-isterlina llum laħqet l-ogħla rata kontra d-dollaru,  sostnuta minn ottimiżmu dwar il-qagħda ekonomika fir-Renju Unit imqabbla ma’ sħabha fl-Ewropa.
Dan għen lill-ishma Ingliżi jilħqu prezzijiet rekord.
Muniti ta’ pajjiżi emerġenti ssaħħew kontra d-dollaru Amerikan u l-ishma laħqu l-ogħla livell fi 12-il ġimgħa.
Dan minħabba dejta tajba dwar il-manifattura fiċ-Ċina li kienet aħjar milli mistennija u minħabba li l-Federal Reserve wera li ma għandu ebda għaġla biex jgħolli l-interessi.
Indiċi.
L-indiċi tas-swieq finanzjarji llum kollha tbaxxew, l-aktar il-FTSE 100 li tilef 0.38%.
L-indiċi ewlieni fl-Ingilterra rtira mil-livell rekord tas-sessjoni ta’ qabel, b’telf fl-ishma tal-grupp tal-inġinerija Weir Group wara twissija dwar waqgħa sinifikattiva fid-dħul tiegħu matul din is-sena.
Id-Dow Jones u n-Nasdaq tilfu 0.08% u 0.12% rispettivament.
Min kien il-“Papa t-Twajjeb”?
Angelo Roncalli twieled nhar il-25 ta’ Novembru 1881 f’Sotto il Monte, fil-provinċja ta’ Bergamo fin-naħa ta’ fuq tal-Italja.
Kien ir-raba’ wild fost 13-il aħwa f’familja ta’ bdiewa li hu stess sejjaħ bħala “fqira, iżda mimlija dinjità”.
Hu ġie ordnat saċerdot fl-1904.
Ftit qabel ma qaddes għamel riflessjoni li biddlitu kompletament.
Hu jgħid li ma jistax ikun kopja ta’ xi qaddis bħal Sant’Injazju ta’ Loyola, jew San Stanislaw Kostka: jista’ jkun biss Angelo Roncalli li jsir qaddis.
Fehem li l-bidu tal-qdusija huwa l-persuna fiha nnifisha.
Minn hawn inbidel u beda joħroġ il-karattru tiegħu li ħafna għadhom jiftakruh miż-żmien li mexxa l-Knisja.
Fl-Ewwel Gwerra Dinjija bagħtuh fl-isptar ta’ Bergamo bħala surġent.
Ftit wara sar Kappillan militari u wara l-gwerra ġie nkarigat mill-ġbir ta’ fondi għall-għajnuna lit-Taljani.
Fl-1925 ġie ordnat Isqof u għażel bħala motto “Ubbidjenza u Paċi”.
Minnufih wara serva bħala Nunzju fil-Bulgarija, it-Turkija u Franza.
Meta kien Franza, il-Prim Ministru Robert Schuman iddeskrivieh hekk:  “Hu l-unika persuna f’Pariġi li fil-preżenza tagħha jien inħoss sensazzjoni fiżika ta’ paċi.”
Fl-1953 inħatar Patrijarka ta’ Venezja minn fejn ħames snin wara telaq għall-Konċistorju li kellu jagħżel Papa ġdid suċċessur ta’ Papa Piju XII.
Il-Kardinal Angelo Roncalli ġie elett Papa nhar it-28 ta’ Ottubru 1958 fl-età ta’ 77 sena.
Ħa l-isem ta’ Ġwanni XXIII u l-poplu beda jsejjaħlu l-“Papa buono” – il-“Papa t-Twajjeb.”
Il-karattru ċajtier u d-daħka fuq fommu kienet tispikka l-ħin kollu, anke f’mumenti ta’ serjetà.
F’jum l-għażla tiegħu, iċ-ċerimonier ħassu mifxul għax intebaħ li ma kellux libsa ta’ Papa li tiġih.
Il-ħajjat kien lesta tlitt ilbiesi iżda l-kbira kienet twila wisq għalih u ż-żgħira dejqa ħafna.
F’dak il-mument, f’nofs ċajta l-Papa qalilhom: “Kulħadd riedni nsir Papa barra l-ħajjat!”  Darba xi ħadd staqsa lill-Papa Ġwanni XXIII kemm għandu nies jaħdmu l-Vatikan.
Bi tbissima hu weġibhom: “mhux aktar minn nofshom!”
Lil dan il-Papa bin il-bdiewa, ċajtier u xwejjaħ, għall-ewwel ħafna bdew jarawh bħala “Papa ta’ tranżizzjoni”, sakemm jinstab xi ħadd aħjar minnu! Fi ftit ġimgħat, malajr intebħu li ma kellhomx raġun!  Tliet xhur mill-bidu tal-pontifikat, Ġwanni XXIII ħabbar proċess ta’ tiġdid fil-Knisja Kattolika permezz tal-Konċilju Vatikan II.
Il-Konċilju beda jiltaqa’ f’Ottubru 1962.
Baqa’ popolari d-diskors li għamel fil-ftuħ tal-Konċilju Vatikan II, diskors spontanju mit-tieqa tal-Palazz Appostoliku waqt purċissjoni Aux Flambeaux, diskors lill-folla kbira fid-dawl tal-qamar li baqa’ magħruf bħala d-‘diskors tal-qamar’.
Il-Konċilju Vatikan II kompla u ntemm fi żmien is-suċċessur tiegħu, il-Papa Pawlu VI.
Kien bniedem ta’ djalogu ma’ kulħadd, ma kienx iżomm lura mid-djalogu ma’ reliġjonijiet oħra u ħadem ħafna għad-djalogu bjen l-Insara u l-Lhud.
Kien l-ewwel wieħed li ħareġ mill-Istat tal-Vatikan u mar f’pelleġrinaġġ lejn Loreto u Assisi.
Il-Papa Ġwanni XXIII wera preokkupazzjoni għall-problemi soċjali ta’ żmienu.
Kien Papa ta’ kulħadd.
Fil-Milied tal-1958 mar jara t-tfal morda fi sptar u l-għada  żar lill-priġunieri fil-Ħabs Reġina Coeli f’Ruma.
Ikkanonizza lil San Martin de Porres li kien iben barra ż-żwieġ ta’ waħda qaddejja ta’ ġilda sewda u ta’ nobbli Spanjol.
Hu l-awtur ta’ tmien enċikliċi fosthom tnejn soċjali: ‘Mater et Maġistra’ u “Pacem in Terris”, li hu ndirizza mhux biss lill-Insara iżda wkoll lill-“bnedmin kollha ta’ rieda tajba.”
Kien Papa maħbub minn kulħadd.
Miet nhar it-3 ta’ Ġunju 1963 wara biss ħames snin bħala suċċessur ta’ San Pietru.
Kien ibbeatifikat mill-Papa Ġwanni Pawlu II fit-3 ta’ Settembru 2000.
Koppja Ingliża ilha 40 sena żżur ‘l Għawdex kull sena.
In-numru ta’ ljieli fi stabbilimenti turistiċi f’Għawdex, is-sena l-oħra laħaq  ‘il fuq minn 320,000, li ssarraf fi tkabbir ta’ kważi 4% fuq l-2013.
Il-koppja Ingliża Robert u Marlese Salmond ilhom iżuru Għawdex kull sena għal dawn l-aħħar 40 sena, u l-għeruq li għandhom f’din il-gżira llum il-ġurnata jagħmilhom residenti tal-post.
Hekk iddeskriviet is-sinjura Anna Farrugia lil Robert Salmond, Ingliż ta’ 77 sena li flimkien ma’ martu Marlese iqattgħu l-btajjel tagħhom f’Għawdex  biss.
Ir-relazzjoni tal-koppja Salmond ma’ din il-gżira tat-tliet għoljiet bdiet 40 sena ilu f’nofs ta’ lejl li matulu f’baħar imqalleb waslu Għawdex għall-ewwel żjara tagħhom.
Il-koppja Salmond iqattgħu daqs tmien ġimgħat fis-sena Għawdex u dejjem f’Marsalforn.
Is-seħer ta’ din il-gżira Għawdxija s-sena l-oħra wassal biex ikomplu jiżdiedu t-turisti lejha.
Minn 2.3 miljun passiġġier li qasmu lejn Għawdex is-sena l-oħra, madwar 945,000 kienu turisti jew viżitaturi barranin.
Ċifri uffiċjali dwar il-kontribut tal-industrija tat-turiżmu fl-ekonomija Maltija juru li s-sehem tal-industrija tat-turiżmu f’Għawdex f’termini ta’ nfiq għas-sena l-oħra ammontat għal kważi nofs il-prodott gross domestiku Għawdxi – jew madwar €180 miljun.
Imma x’jibqa’ jħajjar lil Robert u martu Marlese jiġu Għawdex? Għall-mistoqsija, wiċċhom jixgħel, għax m’hemmx sema kaħlani u xemx isbaħ milli jsibu hawn.
Il-koppja Salmond tul dawn is-snin għamlu ħafna ħbieb, imma l-iktar mal-koppja Renato u Anna Farrugia, li matul is-snin sa mill-ewwel żjara tagħhom f’Għawdex baqgħu jqisu lil xulxin bħala parti mill-familja.
Ħallejniehom Marsalforn, fejn Robert għadu jiftakar kull tibdila li saret f’dan il-villaġġ Għawdxi mal-baħar.
Li ma tbiddlitx iżda, hija l-ħerqa li biha huwa u martu Marlese jibqgħu jiġu lejn Għawdex sena wara l-oħra.
Skandlu fil-votazzjoni tal-ġurija mill-Montenegro u l-Maċedonja għall-Eurovision.
Ir-riżultati tal-voti tal-ġurija tal-Eurovision mill-Montenegro u Maċedonja allegatament mhumiex jingħaddu mal-voti finali wara irregolaritajiet.
Għaldaqstant il-voti ta’ dawn iż-żewġ pajjiżi ttieħdu kompletament minn dawk tat-televoting, minflok nofs tat-televoting u nofs tal-ġurija, kif suppost isir.
Fi tweets, l-uffiċċju tal-istampa tal-Eurovision wara li kkonfermaw ir-rebħa tal-Iżvezja qalu li l-voti ta’ dawn iż-żewġ pajjiżi ma jistgħux jgħoddu mal-voti finali.
L-istqarrija tgħid li r-riżultati tal-ġurija tal-Maċedonja u l-Montenegro għas-serata finali kellhom jiġu esklużi wara konsultazzjoni ma’ Pricewaterhouse Coopers,  l-osservatur independenti tal-votazzjoni tal-Eurovision.
Qalet ukoll li d-deċiżjoni ttieħdet mis-supervisor eżekuttiv u ċ-chairman tal-grupp tar-referenza.
Qalet ukoll li l-esklużjoni taż-żewġ ġurija se tiġi diskussa f’aktar dettall fil-laqgħa li jmiss tal-grupp tar-referenza f’Ġunju.
Dawn ir-riżultati mhumiex se jaffettwaw lill-kanzunetta rebbieħa.
Dilettanti tal-għasafar jitpaxxew b’Black Wing Stilts u Monakella fir-riserva tal-Għadira.
Hija waħda mill-aktar riservi natural sbieħ fil-gżejjer Maltin: dik tal-Għadira li llum infetħet għall-membri tal-pubbliku biex ikun jistgħu josservaw mill-qrib l-għasafar fir-riserva.
Nicholas Galea li huwa membru tal-Birdlife spjega li r-riserva hija speċjali minħabba l-kundizzjonijiet klimatiċi speċifiċi ta’ din iż-żona, li fiha jiltaqgħu flimkien bajja u wied.
Iż-żona ilha taħt il-protezzjoni tal-awtoritajiet mill-1978.
Nicholas spjega li l-għadira tattira bosta għasafar li jużaw din ir-riserva naturali biex jieqfu għall-mistrieħ waqt li jkunu qed ipassu u biex ibejtu.
Qal li bħalissa hemm attrazzjoni speċjali minħabba li hemm żewġ speċi ta’ għasafar tal-plajja li qed ibejtu.
Dawn huma l-black winged stilts li bdew ibejtu xi snin ilu u din is-sena għandhom erbat ifrieħ …  u l-monakella li huma speċi ta’ għasafar li ilhom ibejtu għalaktar minn 25 sena fir-riserva.
L-uffiċjal tal-Birdlife spjega li kieku ma kienx għar-riserva, l-għasafar ma kienx ikollhom fejn ibejtu.
Matul il-ġurnata saru għadd ta’ attivitajiet fosthom fejn tpoġġew ċrieket ma saqajn l-għasafar biex wieħed ikun jista’ jsegwi l-vjaġġi li jagħmlu; passiġati li tmexxew minn gwida u taħdidiet dwar il-karatteristiċi tal-ispeċi tal-għasafar li hemm fir-riserva naturali.
Għada jibda x-xogħol ta’ manutenzjoni fuq il-bajja ta’ San Ġorġ.
Minn għada jibda x-xogħol ta’ manutenzjoni fuq il-bajja ta’ San Ġorġ, f’San Ġiljan.
Dawn ix-xogħlijiet se jsiru bejn it-Tnejn 25 u l-Ħamis 28 ta’ Mejju.
Min-naħa l-oħra x-xogħol fuq il-perched beach ta’ Buġibba mistenni jsir bejn il-Ħamis 28 u s-Sibt 30 ta’ Mejju.
L-MTA fi stqarrija qalet li minħabba li dawn il-bajjiet huma artifiċjali huwa importanti li ssirilhom manutenzjoni regolari, għaldaqstant allokat dawn il-perodji biex isir dan ix-xogħol.
Din il-manutenzjoni ssir billi jżidu r-ramel fil-bajjiet.
L-MTA qalet ukoll li minħabba r-regoli tas-sigurtà tat-toroq, meta r-ramel ikun qed jitpoġġa fil-bajja, it-toroq li jmissu mal-bajja – Triq ix-Xatt ta’ San Ġorġ u parti minn Dawret il-Gżejjer – se jinżammu magħluqa wkoll.
Qalet li x-xogħlijiet se jsiru kemm matul il-ġurnata kif ukoll matul il-lejl sabiex jitlesta fl-iqsar żmien possibbli.
Bil-filmat: Mara l-isptar wara li ttajret fil-Gżira.
Mara ta’ 34 sena ttieħdet l-Isptar Mater Dei għall-kura wara li ttajret fil-Gżira.
L-inċident seħħ fi Triq Tas-Sliema, għall-ħabta tan-12.30 ta’ wara nofsinhar.
Il-mara ttajret minn raġel ta’ 32 sena minn tas-Sliema li kien qed isuq karozza tat-tip Peugeot.
Fuq il-post issejħet ambulanza li ħadet lill-mara l-Isptar Mater Dei għall-kura.
Il-kundizzjoni tagħha għadha mhux magħrufa.
Raġel akkużat li ġiegħel kelb isofri wara li tefgħu f’bir mimli bl-ilma.
Raġel ta’ 56 sena mill-Isla ngħata l-ħelsien mill-arrest wara li ġie akkużat li tefa’ kelb f’bir bl-ilma.
Eugenio Galea, li qal li jaħdem ma’ Kunsill Lokali, ammetta li ġiegħel il-kelb isofri minn uġigħ, tbatija u dwejjaq mingħajr bżonn.
Il-kelb ġie salvat wara azzjoni immedjata mill-pulizija.
Il-Maġistrat Antonio Mizzi wissa lill-akkużat li kien se jintbagħat il-ħabs jekk ma jweġibx li hu ħati u għalhekk biddel id-deċiżjoni tiegħu.
Galea ngħata ħelsien mill-arrest fuq garanzija personali ta’ €1,000.
Jipprotestaw kontra l-użu tal-pestiċidi f’postijiet pubbliċi.
Membri tal-Clean Food Movement ipprotestaw fil-Belt kontra l-użu tal-pestiċidi f’postijiet pubbliċi.
Armati b’kartelluni b’messaġġi kontra prodotti ġenetikament modifikati u l-użu tal-pestiċidi, huma mxew tul Triq ir-Repubblika biex joħolqu kuxjenza dwar il-perikli li jinħolqu bl-użu ta’ dawn is-sustanzi li jintużaw fil-bexx.
Il-kelliem tal-moviment John Portelli qal li kien sorpriż li minn stħarriġ li wettaq il-moviment kien hemm sitt Kunsilli Lokali li qalu li jagħmlu użu minn pestiċidi f’postijiet pubbliċi.
Dawn huma l-Kunsilli taż-Żejtun, in-Naxxar, Marsascala, il-Kalkara, il-Furjana u Ħal Balzan.
Dsatax-il Kunsill Lokali qalu li jużaw apparat motorizzat biex jaqtgħu l-ħaxix ħażin tagħhom filwaqt li l-maġġoranza tal-Kunsilli Lokali ma weġbux jużawx pestiċidi.
“Il-kanċer f’Malta dejjem tiela’ bħall-kumplament tal-Ewropa u tad-dinja u nafu llum fiċ-ċert li ħafna mill-kawża ta’ dan il-mard speċjalment tal-kanċer ġej minn dawk is-sustanzi u kimika pestiċidi li qed jintużaw fis-sistema tal-ikel u fl-ambjent ta’ madwarna biex jikkontrollaw l-insetti.”
Mistoqsi għaliex l-attività ngħatat l-isem ta’ Mixja kontra Monsanto, is-Sur Portelli spjega li l-Monsanto hija korporazzjoni Amerikana li tipproduċi pestiċidi u prodotti ġenetikament modifikati.
Qal li hemm provi li dawn il-pestiċidi jagħmlu l-ħsara u l-konsegwenzi tagħhom jistgħu jkunu fatali għal dawk li jmissu direttament magħhom.
Spjega li l-moviment qed jitlob lill-Gvern biex jimplimenta pjan ta’ azzjoni nazzjonali dwar l-użu tajjeb tal-pestiċidi, b’mod li dawn jonqsu jew ikunu evitati kompletament, l-aktar f’żoni residenzjali u f’postijiet pubbliċi.
MINN SETTEMBRU ’L HAWN MA ĠEWX IMPORTATI PRODOTTI TAL-MAJJAL MILL-IRLANDA: Il-majjal Malti huwa frisk u ġenwin u ma fih l-ebda biża' jew riskju tal-kimika diossina.
Il-Ministeru għar-Riżorsi u l-Affarijiet Rurali qal dan fi stqarrija wara li fl-Irlanda ġew irtirati mis-suq kull prodott tal-majjal li ġie prodott minn Settembru fosthom bacon, perżut u zalzett.
Dan wara li nstabu traċċi ta' diossina fil-majjal prodott f'dak il-pajjiż.
Il-Ministeru qal li d-Diviżjoni tas-Servizzi Veterinarji u Kontroll tas-Sajd fi ħdanu tinsab infurmata li mill-ewwel ta' Settembru ’l hawn ma ġiex importat majjal mill-Irlanda.
Dan kien konfermat ukoll minn informazzjoni pubblikata mill-Unjoni Ewropea li tgħid li Malta mhix fil-lista ta' pajjiżi f'riskju.
F'Malta jsiru testijiet regolari skont normi u standards Ewropej fuq il-majjal.
Il-Ministeru għar-Riżorsi u l-Affarijiet Rurali qal li skont dawn it-testijiet ma nstabet l-ebda kimika ta' dan it-tip fil-majjal frisk lokali.
Dan ir-rapport kien evalwat u approvat mill-Unjoni Ewropea.
Fi stqarrija separata d-Dipartiment tas-Saħħa qal li bħala prekawzjoni l-pubbliku għandu jevita li jikkonsma prodotti tal-majjal ġejjin mill-Irlanda.
PJANI BIEX IS-CT CABS JIĠU INTRODOTTI F’POSTIJIET OĦRA: Fid-dawl tal-liberalizzazzjoni li ħabbar il-Gvern għas-settur tat-trasport pubbliku, il-kumpanija li tħaddem is-servizz tat-taxis li jaħdmu bil-batterija fil-Belt Valletta qed taħseb li tintroduċi dawn it-taxis f'postijiet oħra.
Filwaqt li qed tkun kunsidrata wkoll il-possibbiltà li s-CT Cabs fil-Belt jiżdiedu, minħabba d-domanda dejjem tikber.
Dan kollu fid-dawl tal-fatt li l-użu tas-servizz ta' taxis li jaħdmu bil-batterija fil-Belt Valletta qed ikompli jiżdied.
Statistika li kiseb dan is-sit tindika li din is-sena, sa Novembru, il-persuni li użaw is-servizz tas-CT Cabs qabżu t-68,000.
Is-servizz ġie introdott fil-Belt f'nofs is-sena l-oħra, bl-introduzzjoni ta' għaxar vetturi.
Fl-ewwel ħdax-il xahar tas-sena saru b'kollox 42,680 vjaġġ b'dawn it-taxis li jaħdmu bil-batterija.
Is-servizz ta' dawn il-vetturi fil-kapitali hu wieħed kontinwu, li ma jħammiġx l-ambjent, u li jużawh persuni varji.
Dawn jinkludu ħaddiema tal-uffiċini, nies li jidħlu l-Belt biex jixtru, anzjani, studenti, turisti, nies li jidħlu għall-Qorti u anke klijenti ta' ristoranti u stabbilimenti oħra.
Minbarra f'dan, is-servizz tas-CT Cabs hu aċċessibbli kemm għall-wheelchairs kif ukoll għall-persuni b’diżabbiltà.
Ir-rotta hi waħda li tieħdok madwar il-partijiet kollha tal-Belt, b'waqfiet f'żoni varji.
Is-CT Cabs joperaw il-ġimgħa kollha u jibqgħu għaddejjin kuljum sal-11pm, inkluż fil-Ħdud u l-festi pubbliċi.
TAMA ĠDIDA GĦALL-FAMILJI INVOLUTI FL-ISPLUŻJONI TAN-NAXXAR – 285,000 EWRO F’GĦAJNUNA LIL ERBA’ FAMILJI: Tama ġdida għall-erba' familji li tilfu djarhom kawża ta' splużjoni ta' logħob tan-nar maħżun illegalment fin-Naxxar.
Il-Gvern iddeċieda li jagħtihom €285,000 bħala kumpens bejniethom biex ikunu jistgħu jirranġaw jew jibnu djarhom mill-ġdid.
Dan il-pakkett ta' flus hu biss parti mit-€350,000, li l-Gvern se jkun qed joħroġ biex jgħin lil dawk kollha fi Triq Ħal Dgħejf li sofrew xi ħsarat fid-djar tagħhom.
B'kollox huma 74 familja li se jgawdu minn dan il-kumpens.
It-traġedja kienet seħħet fit-12 ta' Marzu li għadda.
L-isplużjoni kienet seħħet kawża ta' logħob tan-nar maħżun illegalment f'garaxx fi Triq Ħal Dgħejf.
Minbarra d-djar li ġġarrfu, kien hemm ukoll numru ta' djar oħra li spiċċaw bi ħġieġ imkisser u b'konsenturi fil-ħitan.
Iżda l-agħar li marru kienu Sina Sammut u Paul Camilleri, l-uniċi żewġ vittmi tal-isplużjoni.
Oħrajn, minkejja li kienu fi djar li ġġarrfu, ħelsuha ħafif.
Kif kien spjegat waqt konferenza tal-aħbarijiet mill-Ministru għall-Politika Soċjali John Dalli u l-Kap Eżekuttiv tal-Awtorità tad-Djar Paul Debattista, intqal li d-djar li waqgħu se jinbnew mill-ġdid fl-istess post fejn kienu.
Il-fondi tqassmu skont numru ta' kriterji, li jinkludu l-ammont totali ta' spejjeż u l-assigurazzjoni fil-każ ta' min kellu.
Fil-kuntest tat-traġedja, din l-għajnuna tfisser ħafna, u l-familji kollha se jkunu qed jagħmlu minn kollox biex ħajjithom tiġi lura għan-normal.
Preżenti għall-konferenza tal-aħbarijiet kien hemm ukoll ir-raġel u t-tfal ta' Sina Sammut, li traġikament tilfet ħajjitha fl-inċident.
Minbarra l-għajnuna finanzjarja, il-vittmi ta' din it-traġedja kellhom ukoll l-appoġġ ta' diversi aġenziji u social workers.
MALTA SE TITLOB L-GĦAJNUNA TAL-UE BIEX TINGĦAQAD MAL-GRID EWROPEA TAL-ENERĠIJA: Malta se titlob l-għajnuna tal-UE dwar il-proġett biex Malta tingħaqad mal-grid Ewropea tal-enerġija.
Il-Prim Ministru qal dan fi tmiem ġurnata ta’ laqgħat waqt żjara uffiċjali ta' jumejn fir-Repubblika Ċeka li mix-xahar id-dieħel se tieħu l-presidenza tal-UE.
Il-Prim Ministru spjega li fil-laqgħa li kellu mal-Prim Ministru Ċek Mirek Topolánek informah li Malta se titlob l-għajnuna finanzjarja tal-UE biex tkun tista' tagħmel rapport tekniku fuq dan il-proġett, li hu essenzjali li jsir qabel ma jkun jista' jibda l-proġett tal-windfarm fuq is-Sikka l-Bajda.
It-temi ewlenin fl-ewwel jum ta' din iż-żjara kienu l-Presidenza Ċeka tal-UE, l-ewro, il-kriżi finanzjarja internazzjonali u l-immigrazzjoni.
F'konferenza tal-aħbarijiet li saret fi tmiem laqgħa formali bejn iż-żewġ mexxejja kien iffirmat ukoll ftehim ta' koperazzjoni bejn iż-żewġ pajjiżi.
Fil-kummenti tagħhom iż-żewġ naħat iddeskrivew ir-relazzjonijiet bilaterali bejn iż-żewġ pajjiżi bħala b'saħħithom u li jeżisti potenzjal biex l-investiment bejn iż-żewġ pajjiżi jkompli jikber, fosthom fl-industrija u fit-turiżmu.
Il-Prim Ministru Ċek Mirek Topolánek ħabbar li s-sena d-dieħla l-President Ċek Václav Klaus se jżur Malta.
Dwar il-Patt fuq l-Immigrazzjoni tal-UE Mirek Topolánek iddikjara li r-Repubblika Ċeka se tkompli timbotta biex dan il-Patt jidħol fis-seħħ.
Il-Prim Ministru Ċek qal li għandu jkun hemm regolamentazzjoni f'dan il-qasam u dawk li l-istatus tagħhom hu illegali għandhom jintbagħtu lura.
Hu qal li jinsab konxju li għal Malta l-immigrazzjoni illegali hi problema kbira, anki minħabba l-pożizzjoni ġeografika tagħha li hi fruntiera mal-pajjiżi Afrikani minn fejn qed toriġina l-problema.
Il-Prim Ministru Ċek tkellem ukoll dwar il-bżonn li jinstab bilanċ bejn il-pajjiżi tal-Lvant u l-Unjoni tal-Mediterran, kif ukoll li tiżdied il-koperazzjoni mal-pajjiżi tal-Lega Għarbija.
Mirek Topolánek qal li kienet diskussa wkoll il-kriżi internazzjonali u l-effetti li din se jkollha fix-xhur li ġejjin, kif ukoll it-tkabbir tal-UE u s-sitwazzjoni fil-Balkani.
Min-naħa tiegħu l-Prim Ministru Malti qal li l-laqgħa mal-Prim Ministru Ċek iffokat bażikament fuq tliet punti li kienu l-ekonomija, l-enerġija u l-fruntieri tal-UE.
Dwar il-kriżi finanzjarja internazzjonali, il-Prim Ministru Gonzi qal li l-Gvern Malti jemmen li l-UE għandha tiffaċċja din l-isfida b'mod koordinat, u fl-istess ħin il-pajjiżi għandu jibqgħalhom l-ispazju li jieħdu ċertu miżuri addattati għalihom.
Dwar il-Patt tal-Immigrazzjoni tal-UE, il-Prim Ministru esprima sodisfazzjon għall-fatt li l-Presidenza Ċeka se tagħtih prijorità biex ikun implimentat.
Dwar l-Enerġija, il-Prim Ministru ħabbar li Malta se titlob l-għajnuna tal-Presidenza Ċeka biex tkun tista' tingħaqad mal-grid Ewropea tal-enerġija.
Dwar is-sitwazzjoni internazzjonali l-Prim Ministru qal  li għandu jsir sforz biex ikun hemm ftehim fl-Organizzazzjoni Dinjija tal-Kummerċ u dwar l-Aġenda ta' Doha.
Mistoqsi mill-ġurnalisti Maltin, dwar l-introduzzjoni tal-ewro fir-Repubblika Ċeka l-Prim Ministru Ċek qal li l-pożizzjoni tal-Gvern tiegħu ma nbidlitx, u l-mira hi li s-sena d-dieħla l-Gvern Ċek ikollu data finali ta' meta pajjiżu jkun jista' jdaħħal il-munita unika Ewropea.
Hu għamilha ċara li r-Repubblika Ċeka trid li tilħaq il-kriterji ta' Maastricht u żżomm magħhom anki wara l-introduzzjoni tal-ewro, biex l-ekonomija u l-finanzi tal-pajjiż ikunu sostenibbli.
Madankollu wissa li hu ma jaqbilx mal-mod kif ċertu pajjiżi fl-UE kisru l-patt ta' stabilità minħabba l-kriżi finanzjarja, għax qal li jekk dan jibqa' jseħħ iwassal biex jintilef is-sens kollu tad-dixxiplina fil-finanzi li daħħal l-ewro.
Mirek Topolánek qal li fil-preżent fir-Repubblika Ċeka iktar hemm stennija għall-ewro mill-qasam ekonomiku u mill-industrija milli mill-poplu Ċek li għadu xi ftit xettiku.
Fuq l-istess tema l-Prim Ministru qal li Malta lesta toffri l-għajnuna u l-esperjenza kollha tagħha lir-Repubblika Ċeka.
S'issa l-għajnuna li ngħatat kienet dwar l-iskema Fair li tħaddmet f'Malta b'suċċess.
Hu tenna li l-ewro kien strumentali biex Malta setgħet tiffaċċja l-isfida tal-kriżi finanzjarja internazzjonali.
Dwar ir-ratifika tat-trattat ta' Liżbona, il-Prim Ministru Ċek qal li jinsab fiduċjuż li dan ikun approvat mill-Parlament ix-xahar id-dieħel.
Dan wara li l-proċess kien imtawwal minħabba kawża kostituzzjonali li nqatgħet dan l-aħħar.
Hu qal li l-Gvern Ċek jaqbel ma' dan it-trattat u issa jonqos l-approvazzjoni tal-Parlament, probabilment kmieni s-sena d-dieħla.
Mistoqsi jekk ir-Repubblika Ċeka hix se tieħu xi immigranti bħala parti mill-Patt tal-Immigrazzjoni, il-Prim Ministru Ċek qal li anki pajjiżu qed ikun destinazzjoni ta' immigranti u insista li dawk li m'għandhomx dritt ta' residenza għandhom jintbagħtu lura pajjiżhom.
Sadattant kien iffirmat ftehim ta' koperazzjoni fl-oqsma tal-edukazzjoni, il-kultura, ix-xjenza, iż-żgħażagħ u l-isport.
L-iffirmar sar mill-Viċi Prim Ministru Tonio Borg f'isem il-Gvern Malti u mill-Ministru tal-Edukazzjoni, Żgħażagħ u Sport tar-Repubblika Ċeka Ondřey Liška.
L-impenji tal-Prim Ministru li jinsab akkumpanjat mill-Viċi Prim Ministru u l-Ministru tal-Affarijiet Barranin fetħu b'ċerimonja quddiem il-monument tal-gwerra ftit wara l-wasla tiegħu fl-ajruport ta' Praga.
Hawnhekk il-Prim Ministru poġġa kuruna fuq dan il-monument li hu dedikat lill-vittmi tal-belt ta’ Praga fl-Ewwel Gwerra Dinjija.
Iktar tard il-Prim Ministru attenda ikla ad unur tiegħu fil-Palazz ta' Hrzánský fejn kien il-mistieden tal-Prim Ministru Ċek Mirek Topolánek.
Wara sar skambju ta' rigali bejn iż-żewġ mexxejja, bil-Prim Ministru Malti li ppreżenta lil dak Ċek print tal-arazzi li hemm fil-Palazz Presidenzjali fil-Belt.
Din il-print, li saret fuq inizjattiva tad-Dipartiment tal-Informazzjoni ta' Malta, hi waħda ta' ċertu valur mhux biss għal-livell ta' dettall u similiarità li fiha, iżda wkoll għall-fatt li minnha kienu stampati biss 500.
Il-kopja li ngħatat lill-Prim Ministru Ċek għandha n-numru 56 li hi s-sena li fiha twieled il-mexxej Ċek.
Impenji oħra kienu żjarat ta' korteżija għand il-President tas-Senat Ċek Přemysl Sobotka u għand iċ-Chairman tal-Parlament Ċek Miloslav Vlček.
Iż-żjara tal-Prim Ministru fir-Repubblika Ċeka tintemm l-Erbgħa filgħodu bil-parteċipazzjoni f'business breakfast fil-preżenza ta' rappreżentanti mill-Malta Enterprise u mill-Malta Finance.
Dan il-business breakfast se jsir fil-Corinthia Towers fi Praga stess, li hi fost l-ikbar investimenti Maltin li hemm f'dan il-pajjiż.
F'din l-attività mistennija l-attendenza ta' madwar 28 rappreżentant minn diversi kumpaniji Maltin u Ċeki li jinsabu interessati li jinvestu fiż-żewġ pajjiżi.
Minn Praga l-Prim Ministru jibqa' sejjer Brussell fejn dakinhar stess se jiltaqa' mal-Prim Ministru Belġjan Yves Leterme u mal-President tal-Kummissjoni Ewropea Josè Manuel Durao Barroso.
Il-Ħamis imbagħad jattendi għas-summit tal-PPE u wara għall-Kunsill Ewropew li jintemm il-Ġimgħa.
MALTA ĊENTRU TA’ EĊĊELLENZA FL-INDUSTRIJA TAL-YACHTING: Malta saret ċentru ta' eċċellenza fl-industrija tal-yachting grazzi għall-Gvernijiet Maltin li ħolqu ambjent leġiżlattiv li jinkoraġġixxi dan is-settur u li rrikonoxxew l-importanza ta' din l-industrija.
Dan stqarru iċ-Chairman tal-kumpanija internazzjonali Camper and Nicholsons, Nick Maris.
Camper and Nicholsons hi l-akbar kumpanija fl-industrija tas-servizzi u l-immaniġġjar tal-marinas u tal-yachting fid-dinja, li issa ttrasferiet il-Kwartieri Internazzjonali tagħha minn Londra għal Malta.
Il-Kwartieri Internazzjonali ta' Camper and Nicholsons jinsabu f'Xatt ir-Risq, il-Birgu, u kienu inawgurati mill-Ministru tal-Finanzi, l-Ekonomija u l-Investiment Tonio Fenech.
Nick Maris qal li Malta għandha l-infrastruttura kollha meħtieġa biex l-industrija tal-yachting tkompli tikber.
Kien għalhekk li wara analiżi bir-reqqa li għamlet il-kumpanija Camper and Nicholsons, għażlet li tittrasferixxi l-Kwartieri Internazzjonali tagħha lejn Malta.
Iċ-Chairman ta' Camper and Nicholsons qal li s-sena li għaddiet Grand Harbour Marina tal-Birgu, li ilha mmexxija minn Camper and Nicholsons mill-2001, is-sena li għaddiet ħallset €3 miljun f'taxxi lill-Gvern.
Hu spjega li barra minn hekk, hu magħruf li l-jottijiet jonfqu madwar 10% tal-valur tagħhom f'operazzjonijiet kull sena.
Nick Maris qal li jott ta' madwar 50 metru jonfoq bejn €2 miljuni u €4 miljuni fis-sena biex jopera.
Nick Maris qal li Malta hi mgħammra b'nies professjonali u bis-servizzi tekniċi kollha meħtieġa biex tibbenefika b'mod qawwi minn din l-industrija.
Hu fakkar li fil-Grand Harbour Marina, Camper and Nicholsons għandha 33 irmiġġ għal super-yachts u madwar 200 irmiġġ ieħor, u dan ifisser impatt mill-aktar pożittiv fuq l-ekonomija Maltija.
Min-naħa tiegħu, il-Ministru Tonio Fenech qal li l-ftuħ tal-Kwartieri Internazzjonali ta' Camper and  Nicholson f'Malta jibgħat messaġġ importanti li Malta qed tattira kumpaniji ta' statura internazzjonali.
Dan jaqbel mal-viżjoni tal-Gvern li sal-2015 Malta tkun ċentru ta' eċċellenza f'diversi setturi, fosthom fit-turiżmu u s-servizzi finanzjarji.
Tonio Fenech qal li l-bażi ta' Camper and Nicholsons f'Malta se tkompli tattira aktar sidien ta' jottijiet lejn pajjiżna, u dan ifisser aktar turisti ta' kwalità li jħallu ammont kbir ta' flus f'pajjiżna.
Għalhekk, dan hu pass kbir ’il quddiem biex Malta tkompli tistabbilixxi ruħha bħala ċentru ta' eċċellenza għall-industrija tal-yachting.
AKTAR REAZZJONIJIET POŻZITTIVI DWAR IL-PROĠGETT TAD-DAĦHLA TAL-BELT: Ikomplu r-reazzjonijiet pożittivi għall-proġetti mħabbra mill-Gvern għall-Belt Valletta.
Il-proġett ta' riġenerazzjoni ta' Bieb il-Belt u l-bini mill-ġdid tat-Teatru Rjal - li se jkun jinkludi l-Parlament kif ukoll ċentru kulturali, mistennija jkollhom impatt pożittiv ħafna fuq id-dehra tal-Belt u għalhekk fuq it-turiżmu.
L-Awtorità Maltija għat-Turiżmu kienet waħda minn dawk li esprimew sodisfazzjon għal dawn il-proġetti li l-pjanti tagħhom se jsiru mill-perit ta' fama internazzjonali Renzo Piano.
Dan anke minħabba l-fatt li l-Belt hi parti importanti mill-prodott turistiku Malti, b'zoni bħal Konkatidral ta' San Ġwann li hu attrazzjoni turistika kbira.
Anke l-Union Ħaddiema Magħqudin laqgħet b'sodisfazzjon dawn il-proposti.
Is-Segretarju Ġenerali Gejtu Vella saħaq li dawn iż-żewġ proġetti kbar jistgħu jgħinu l-ekonomija ta' pajjiżna f'dan iż-żmien ta' kriżi internazzjonali.
Gejtu Vella żied jgħid li l-Gvern għandu jassigura kontroll u effiċjenza massima biex il-pajjiż jieħu lura l-valur tal-flus li jkunu ntefqu.
Għalhekk il-UĦM qed titlob li tkun stabbilita d-data ta' meta se jitlesta l-proġett, li l-kwalità tax-xogħol tkun waħda għolja u li n-nefqa totali tkun taqbel mal-istima oriġinali.
Gejtu Vella qal ukoll li l-għażla tal-Perit Renzo Piano biex jieħu ħsieb il-parti artistika ta' dan il-proġett għandha tgħin biex il-Belt Valletta tikseb il-prestiġju bħala belt kapitali storika u ta' valur kulturali kbir.
Intant anke l-Moviment Żgħażagħ Partit Nazzjonalista kellu reazzjoni pożittiva għal dawn il-proġetti.
Fi stqarrija l-MŻPN qal li l-Belt se terġa’ tirbaħ l-istatura u d-dinjità bħala belt kapitali kulturali, u dan hu pass fid-direzzjoni tajba biex Malta tilħaq il-viżjoni 2015.
MARATONA ĠBIR TA’ FONDI MILL-PN: Il-Partit Nazzjonalista, nhar il-Ħadd li ġej, l-14 ta' Novembru, se jorganizza maratona fid-Dar Ċentrali tal-partit biex jinġabru l-fondi sabiex ikun jista' jkompli jegħleb l-isfidi li għandu quddiemu.
Il-Maratona tibda f’nofsinhar u tibqa’ sejra sa nofsillejl.
F'Ġunju li għadda l-Partit Nazzjonalista fetaħ id-Dar Ċentrali ġdida tiegħu, dar li tilqgħek, dar fejn jitwieldu l-ideat biex titwettaq il-politika kif appella li għandha tkun il-Prim Ministru u Kap tal-Partit Nazzjonalista Lawrence Gonzi.
Kull min jixtieq jagħmel donazzjoni jista’ jagħmel dan billi jiġi jżur id-Dar Ċentrali u jħalli donazzjoni filwaqt li jista’ jagħti donazzjoni permezz tat-telefon fuq in-numri tat-telefon.
Il-maratona li se ssir nhar il-Ħadd li ġej f'nofsinhar se tixxandar fuq Net Tv u fuq Radio 101 minn filgħodu kmieni.
Intant f'suppliment speċjali, is-sit elettroniku Maltarightnow.com se jkun qed iwassal ix-xandiriet diretti ta' Net Tv u Radio 101 Digital, kif ukoll l-opportunità li wieħed jagħti donazzjoni online.
Ngħaddu għal servizz bil-mistoqsijiet u t-tweġibiet parlamentari...
Bejn l-2013 u l-2014, kien hemm 4,185 rapport b’rabta ma’ reati ta’ serq li saru f’San Ġiljan.
 Dan qalu l-Ministru għall-Intern u s-Sigurtà Nazzjonali Carmelo Abela waqt li kien qiegħed iwieġeb fil-Parlament għall-mistoqsija tad-Deputat tal-Oppożizzjoni Carmelo Mifsud Bonniċi.
 Fl-2014, ir-rapporti ta’ serq f’San Ġiljan naqsu b’213-il rapport meta mqabbel mas-sena ta’ qabel.
Madanakollu xorta kien hemm 1,986 rapport.
Fl-2013 kien hemm 2,199 rapport.
 Matul is-sena li għaddiet diversi residenti kienu wrew it-tħassib tagħhom ma’ Newsbook.com.mt għall-ammont ta’ każi  ta’ serq f’San Ġiljan u fil-madwar.
Kien irriżulta wkoll li fl-għassa tas-Swieqi kienu qed isiru madwar ħames rapporti kuljum mir-residenti.
Tant hu hekk li kienet saret petizzjoni onlajn biex jiżdiedu l-Pulizija fl-għases u anke fit-toroq tal-inħawi ta’ San Ġiljan.
It-tariffa għall-ħruġ tal-passaporti bejn April u Awwissu mhux se togħla minn €70 għal €100 kif kien ingħad, iżda se titla’ għal €80.
Dan qalu l-Ministru għall-Intern Carmelo Abela fil-Parlament waqt l-intervent tiegħu dwar l-Abbozz tal-Estimi.
Il-Ministru spjega li se tiddaħħal emenda biex bejn April u Awwissu t-tariffa għall-ħruġ tal-passaport se tiżdied b’€10.
“Din iż-żieda għandha sservi ta’ inċentiv biex dak li jkun ma jħallix għall-aħħar” spjega l-Ministru.
 Carmelo Abela qal li filwaqt li kien ingħad li t-tariffa se titla’ minn €70 għal €100, iż-żieda għal €80 “hija aktar raġonevoli."
Fl-iskejjel primarji u sekondarji tal-Knisja u dawk Indipendenti hemm ftit aktar minn 900 Learning Support Assistant li jitħallsu mill-Ministeru għall-Edukazzjoni.
 L-akbar ammont ta’ LSAs jinsabu fl-iskejjel tal-Knisja.
F’dawk primarji hemm 423 assistent u 322 fi skejjel sekondarji.
L-iżgħar ammont jinsab fl-iskejjel sekondarji Indipendenti.
Dan ħareġ mit-tweġiba tal-Ministru għall-Edukazzjoni Evarist Bartolo għall-Mistoqsija Parlamentari tad-Deputat Nazzjonalista George Pullicino.
Infermiera rtirati.
Il-Gvern irid jimpjega infermiera u qwiebel li ħarġu bil-pensjoni jew li se jirtiraw sal-aħħar tas-sena.
Dan, aktarx, biex jipprova jissodisfa l-ħtieġa ta’ mijiet ta’ infermiera li huma nieqsa u li f’Malta m’hawnx.
RTK News jiżvela li bħalissa l-Gvern għandu sejħa għall-impjieg, kif se nisimgħu fis-servizz.
Wara li fl-aħħar sentejn il-Gvern daħħal pulizija rtirati lura fil-Korp, jidher li issa l-istess se jkun qed jagħmel fejn jidħlu l-infermiera.
RTK News hu infurmat li l-Gvern bħalissa għandu sejħa għal infermiera u qwiebel ikkwalifikati, li sal-aħħar tas-sena jkunu laħqu l-età tal-irtirar, biex jerġgħu jiġu impjegati mad-Diviżjoni tas-Saħħa.
Is-sejħa hi miftuħa wkoll għal infermiera u qwiebel li qatt ma ħadmu mal-istat imma li wara li joħorġu bil-pensjoni jistgħu jiġu impjegati għall-ewwel darba mal-Gvern. 
Il-kuntratt li qed joffri l-Gvern hu ta’ xogħol full-time imma wkoll part-time, sa massimu ta’ 42 xahar, jew tliet snin u nofs, jew sakemm l-infermiera jew il-qabla tkun għalqet 65 sena.
Jidher li din mhix l-ewwel darba li l-Gvern ħareġ din is-sejħa għalkemm s’issa ma impjega ebda infermiera jew qabla li rtirat. 
L-Unjin tal-Infermiera u l-Qwiebel (MUMN) fi stqarrija iebsa lbieraħ sfidat lill-Gvern biex jgħid minn fejn se jġib il-ħaddiema kkwalifikati meħtieġa biex jibdel l-isptar Boffa fi sptar ġenerali sal-aħħar tas-sena meta bħalissa hemm diġà nuqqas ta’ 300 infermier. 
Il-President tal-MUMN, Paul Pace, saħaq li parti sostanzjali minn kważi 240 infermier barrani impjegati fl-aħħar snin, qed joħolqu diffikultajiet kbar għax mhumiex kapaċi jitkellmu jew jifhmu l-Malti jew l-Ingliż. 
Waqt li fl-2014 il-Gvern impjega 99 infermier barrani biex jipprova jlaħħaq mal-ħtieġa tal-ħaddiema, fl-aħħar sentejn reġa’ daħħal 75 pulizija li kienu rtiraw, biex issa qed jerġgħu jagħtu servizz fil-Korp.
Għalkemm il-parti l-kbira ta’ dawn il-pulizija kienu rtiraw fl-aħħar snin u għadhom taħt il-55 sena, hemm ukoll uffiċjali li kienu rtiraw fis-snin 80.
Inizjattiva li biha l-Air Malta se tiffranka €4 miljun ġiet irridikolata mill-midja tal-PN.
Il-Ministru tat-Turiżmu Edward Zammit Lewis fil-programm Reporter.
Waqt il-programm Reporter immexxi minn Saviour Balzan li kien qed jittratta t-turiżmu f’Malta, il-Ministru tat-Turiżmu Zammit Lewis wera l-ġurnal il-Mument li fuq il-paġna ta’ quddiem waqqà għaċ-ċajt u rridikola lill-AirMalta għall-kwalità ta’ ‘baquettes’ li qed jiġu offruti l-passiġieri fl-‘economy class’.
Skont il-ministru dan se jiffranka lill-AirMalta €4 miljun, “Insofru jekk ma nibdewx nikkumerċjalizzaw l-AirMalta, iżda rridu s-sapport tal-oppożizzjoni.”
Robert Arrigo fuq in-naħa tal-Partit Nazzjonalista qal li n-nies illum qed imorru għal titjiriet aktar ‘cheap’ u jemmen li “anzi l-AirMalta jmissha tbigħ il-‘baguettes’ u mhux tagħtihom b’xejn” qal Arrigo, “Iżda dan il-fatt irid jiġi rifless ukoll fil-prezz tal-biljett tal-ajru.”
Zammit Tabona qal li d-deċiżjoni taċ-ċerpersin, Maria Micallef li tibda tbigħ l-ikel sħun uriet kemm għandha ‘guts’ li tara li l-affarijiet jibdew mexjin bis-serjetà.
“Il-mentalità tal-‘management’ u l-ħaddiema tal-AirMalta għandha bżonn bidla kbira fil-mentalità tagħhom u hemm bżonn li nies b’mentalità ta’ 40 sena ilu jitilqu u jidħlu żgħażagħ b’mentalità aktar moderna.”
Ċekk ta’ biljun dollaru ma khinx biżżejjed għall-eks mara ta’ biljunarju.
Sue Ann Arnall qed tikkontendi li l-fortuna ta’ Harold Hamm li tiswa 18-il biljun dollaru.
Wieħed mill-akbar każi ta’ divorzju fl-Istati Uniti reġa' ġibed l-attenzjoni tal-pubbliku meta l-eks mara tat-‘tycoon’ taż-żejt Harold Hamm irrifjutat ċekk ta’ kważi biljun dollaru.
Tant hi kbira l-figura li kważi lanqas toqgħod fiċ-ċekk u dan iddeċidieh imħallef f’Oklahoma li kien qed imexxi l-kawża tad-divorzju ta’ din il-koppja.
L-eks mara ta’ Hamm qalet li jekk taċċetta din is-somma tkun qed titlef id-dritt li titlob għal iżjed.
Min-naħa tiegħu Hamm qed jgħid li anke s-somma ta’ biljun hi wisq, speċjalment minħabba l-waqgħa fil-prezz taż-żejt.
Arnall, li hi avukat u kienet taħdem mal-istess kumpanija ta’ Hamm (żewġha) kienet ilha miżżewġa għal 26 sena miegħu u qed tikkontendi li l-imperu ta’ żewġha jiswa 18-il biljun dollaru u dan l-akbar proprjetarju taż-żejt Amerikan għamel il-flus flimkien magħha f’dawn l-aħħar 25 sena. 
Laqgħa tal-kabinett f'Għawdex swiet €7,000, elf fuq it-trasport ta' mejda.
Kważi elf minnhom kienu minfuqa fit-trasport ta' mejda.
F'laqgħa tal-kabinett li saret is-sena l-oħra f'Għawdex, intefqet is-somma ta' €6,827.95.
Din l-informazzjoni ġiet ippreżentata fil-Parlament mill-Prim Ministru Joseph Muscat, wara l-mistoqsija tal-Membru Parlamentari Għawdxi Chris Said.
Mill-informazzjoni preżentata jidher li l-gvern nefaq €991.20 biex jittrasporta, jarma u jżarma l-mejda użata mill-membri tal-Kabinett.
€992,85 kienu minfuqa biex jiġi ntramat it-tagħmir u l-kirja tal-‘monitors’ swiet €1,893.90.
Il-Gvern ħallas ukoll €2,950 għall-użu tal-arja kkundizzjonata.
Dan ħareġ minn mistoqsija parlamentari li ġiet imwieġba lbieraħ fil-Parlament.
Il-laqgħa li saret f'Lulju li għadda kienet fir-Rabat Għawdex, bħala parti minn inizjattiva tal-Gvern biex jorganizza laqgħat tal-kabinett madwar Malta u Għawdex.
Fil-laqgħa kien hemm preżenti wkoll membri mill-Kumitat Reġjonali t'Għawdex li jifforma parti mill-MCESD.
Eks Kap fl-Awtorità Maltija tar-riżorsi aċċetta biljetti tal-Futbol Ingliż mingħand George Farrugia.
Il-Ministru tal-Enerġija ssospenda lil Godwin Sant.
Il-Ministru tal-Enerġija Konrad Mizzi ssospenda lil Godwin Sant li hu impjegat taċ-ċivil talli aċċetta biljetti tal-grawnd tal-futbol Ingliż mingħand Trafigura li hi l-kumpanija mmexxija min-negozjant taż-żejt George Farrugia. 
Godwin Sant kien il-kap tar-regolatur tal-enerġija fi ħdan l-Awtorità Maltija tar-Riżorsi.
Dan ġie żvelat dalgħodu fil-ġurnal Malta Today minn Saviour Balzan.
Sant ġie sospiż b'mod immedjat sakemm tinqatà l-investigazzjoni li għaddejja.
Dan kollu ħareġ meta l-MaltaToday ippublikat ‘e-mails’ li juru li Sant aċċetta biljetti tal-grawnd b'xejn fl-2007.
Farrugia ngħata l-proklama mill-istat bil-kundizzjoni li jgħid dak kollu li ta minn taħt fl-Enemalta biex toħroġ il-verità kollha.
Sant kien responsabbli li jixgħel il-bozza l-ħadra biex jiżgura li l-kunsinni kienu jaqgħu taħt l-ispeċifikazzjonijiet regulati mill-istat.
Nisa b'warrani kbir iwelldu tfal aktar intelliġenti.
L-iżvilupp ta' moħħ ta' tarbija jiddependi mix-xaħam li hemm fil-warrani u fil-ġenbejn tal-omm.
Dan skont studju xjentifiku li l-Professuri William Lassek u Steven Gaulin mill-Università Amerikana ta' Pittsburgh għamlu wara li ilhom ħafna jistudjaw il-warrani tan-nisa.
Huma jemmnu li dan it-tagħrif li ħarġu juri għaliex mara għandha warrani tradizzjonalment aktar mibrum minn ta' raġel.
Huma sabu li biex tibni sistema nervuża għandek bżonn ħafna xaħam u x-xaħam li jeżisti fin-naħat tal-warrani hu ferm importanti għall-moħħ tal-bniedem.
Jidher li n-nisa evolvew b'mod li jakkumulaw dan ix-xaħam, iżommuh sa ma jkollhom it-tarbija.
Il-Professur Lassek qal li fost il-‘mammals’ il-livell tax-xaħam fil-ġisem hu ta' bejn il-5 u 10%, iżda fin-nida dan jitlà għal 30%, eżatt daqskemm ikollu ors qabel jidħol biex jagħmel il-'hibernation' tiegħu, inkella l-baleni li jgħixu fil-baħar kiesaħ tal-Artiku. 
David Bainbridge, Professur fl-Università ta' Cambridge qabel ma' dawn l-istudji u qal li dawn it-tip ta' nisa huma l-aktar li jattiraw lir-raġel, u dawk b'warrani mibrum hemm ċans li jwelldu tfal aktar b'saħħithom u aktar intelliġenti.
Anke jekk ammetta wkoll li hemm fatturi oħra li jgħinu f'dan il-lat. 
Il-BOV iwissi dwar email qarrieqa li titlob validazzjoni tal-BOV SecureKey.
Il-Bank jisħaq li huwa qatt ma jitlob infomazzjoni ta’ dan it-tip permezz ta’ email, telefon jew mezzi oħra ta’ komunikazzjoni diġitali.
Il-Bank of Valletta jinsab informat li qed tiġi ċċirkolata email li titlob il-klijenti jissinkronizzaw il-BOV SecureKey billi jaċċessaw link provduta.
Għalkemm dawn l-emails jidhru awtentiċi, il-Bank ifakkar lill-klijenti li għandhom dejjem jinjoraw komunikazzjonijiet ta’ din ix-xorta, li tagħti l-impressjoni li hija mibgħuta mill-Bank of Valletta u titlob informazzjoni finanzjarja jew personali bħalma huma il-PIN tal-BOV Cashlink, dettalji tal-kards ta’ kreditu jew debitu, numri tal-kontijiet, user ID tal-BOV Internet Banking jew passcodes iġġenerati permezz tal-BOV SecureKey.
Il-Bank jisħaq li huwa qatt ma jitlob infomazzjoni ta’ dan it-tip mill-klijenti permezz ta’ email, telefon jew mezzi oħra ta’ komunikazzjoni diġitali.
Il-Bank stqarr li għandu sistemi ta’ sigurtà robusti u li, permezz tal-BOV SecureKey il-klijenti għandhom aċċess għal mekkaniżmu biex jawtentikaw it-tranżazzjonijiet tagħhom b’mod sigur permezz tal-BOV Internet Banking.
B’danakollu, il-klijenti għandhom jibqgħu dejjem attenti dwar theddid ta’ dan it-tip u huwa importanti li jżommu ma’ prattiki stabbiliti.
Għal aktar informazzjoni jew f’każ ta’ diffikultà, il-klijenti huma mistiedna jikkuntattjaw il-BOV Customer Service Centre fuq 21312020.
Tal-Monti: Il-Gvern ‘daħaq bina u ngannana.’
Bejjiegħa tal-monti jgħidu li l-Gvern daħaq bihom wara d-deċiżjoni sabiex il-monti jiġi rilokat fit-tieni parti biss ta' Triq l-Ordinanza fil-Belt Valletta.
F’ kummenti esklussivi mal-ILLUM ftit sigħat biss wara li ħarġet l-aħbar li l-gvern mhux se jirriloka l-monti ħdejn il-parlament, kif kien wiegħed li se jagħmel qabel l-elezzjoni, numru ta’ bejjiegħa tal-monti esprimew ir-rabja u s-sens qawwi tad-diżappunt  tagħhom.
Illum, il-Ministru tal-Ekonomija Chris Cardona ħabbar kif, kuntrarjament għall-wegħda elettorali, il-bejjiegħa tal-monti mhux se jiġu rilokati ħdejn il-parlament il-ġdid, iżda għat-tieni parti biss ta’ Triq l-Ordinanza.
Il-Ministru Cardona qal ukoll li huwa impossibbli li l-bejjiegħa tal-monti joqogħdu kollha f’parti daqshekk żgħira, u li għalhekk bejn għaxra u ħmistax-il bejjiegħ se jiġu mitluba sabiex iċedu l-liċenzja tagħhom u li dawn tal-aħħar jingħataw kumpens finanzjarju.
Madankollu, membri fi ħdan il-Kumitat tal-Monti qalu li minkejja li dawn il-proposti se jinfluwenzawhom b’mod dirett, ma kinux ikkonsultati jew imqar mgħarrfa b’ dan.
Iktar u iktar, bejjiegħa tal-monti li ġew mistoqsija għall-kumment sostnew li din l-omertà tal-gvern ħalliethom fil-għama u li għaldaqstant ma setgħux jagħtu kumment.
Oħrajn qalu li ma xtaqux jidhru fil-filmat.
Madankollu, bejjiegħa tal-monti li tkellmu mal-ILLUM kienu voċiferi fir-rabja tagħhom.
Huma sostnew li t-tieni parti ta’ Triq l-Ordinanza hija biss “għar-rimi” u li għaldaqstant, il-monti se jmur lura minflok ma jmur ‘il quddiem.
“Kulħadd maħruq, kulħadd daħaq bina.
Aħna se mmorru għall-agħar u mhux għall-aħjar.
Minflok il-gvern qed jgħinna, tefgħana minn ġot-taġen għal ġon-nar,” sostniet bejjiegħa tal-monti.
Huma sostnew li qabel l-elezzjoni ġenerali ta’ Marzu tal-2013, l-Oppożizzjoni Laburista ta’ dak iż–żmien kienet wegħdithom li l-monti se jiġi rilokat maż-żewġ naħat ta’ Triq l-Ordinanza, u li l-gvern kien “preparat li jilqa’ kull kritika.”
“Meta konna qed naslu sabiex nilħqu ftehim mal-Prim Ministru u dan qal li ma jsibx problema,” tenna jgħid Julian Buhagiar, membru fi ħdan il-Kumitat tal-Monti.
Bejjiegħa oħra spjegaw kif illum huma “diżgustati” u li qed iħossuhom “ingannati” għall-atteġġjament tal-gvern.
“Suppost ilna li ġejna rilokati sena u nofs iżda aħna bqajna kwieti, u ma qlajniex kwistjoni.
U issa minflok ma niġu rilokati, il-gvern qed jgħidilna li ħa nkunu fuq naħa waħda.
Dan ingann, aħna mhux hekk ftehmna,” sostna bejjiegħ li tkellem ma’ dan il-ġurnal.
“Għadna ma nafux x’ se jiġri, ma ġejniex ikkonsultati b’xejn.
Se nitolbu laqgħa mal-Ministru ħa naraw għalxiex ħareġ il-proposta mingħajr ebda konsultazzjoni magħna,” qal Roderick Mangion, membru fi ħdan il-Kumitat tal-Monti.
Mistoqsija jekk humiex lesti li jċedu l-liċenzja tagħhom, il-bejjiegħa qalu li din il-proposta tagħmel sens biss għal min hu anzjan.
Saħansitra huma qalu li bejn “erba’ u ħames persuni” biss huma lesti li jċedu l-liċenzja tagħhom, hekk kif il-maġġoranza tal-bejjiegħa għadhom żgħar.
Mistoqsija jekk humiex lesti li jaċċettaw posti (stalls) iżgħar sabiex ikun hemm biżżejjed spazju għall-bejjiegħa l-oħrajn, persuni li tkellmu mal-ILLUM qalu li dan ma jkunx biżżejjed biex ilaħħqu mal-ispejjeż.
Ma jirriżultax kontaminazzjoni ta' dijżil fil-Bajja s-Sabiħa.
Id-Direttorat tas-Saħħa jgħid li l-bajja se tinżamm miftuħa għall-għawm.
Wara rapporti dwar ħruġ ta’ dijsil fil-baħar f'Birżebbuġa, id-Direttorat tas-Saħħa Ambjentali għamel kuntatt immedjat mal-awtoritajiet ikkonċernati.
Il-każ inkwistjoni seħħ ilbieraħ filgħaxija hekk kif il-vapur Santa Marija kien qed jingħata d-dijsil minn fuq id-Dolphin.
Minn investigazzjonijiet li saru dalgħodu, kemm minn uffiċjali tad-Direttorat Saħħa Ambjentali, uffiċjali mill-Protezzjoni Ċivili u Transport Malta, ma jirriżultax li tul il-kosta ta’ Birżebbuġa kien hemm xi kontaminazzjoni minn dan id-dijsil.
Għaldaqstant, din il-bajja se tinżamm miftuħa għall-għawm.
Madankollu, se tibqa’ ssir sorveljanza, kemm mid-Direttorat tas-Saħħa Ambjentali, b'kollaborazzjoni mal-awtoritajiet konċernati.
Artist jikteb lill-Ministru George Vella dwar parkeġġ illegali fi Strada Merkanti.
karozzi tal-Ministeru qed jipparkjaw fi Strada Merkanti b'mod regolari mingħajr ma jkellimhom ħadd.
L-artist James Vella Clark kiteb fuq il-facebook tal-Ministru George Vella dwar parkeġġ illegali li qed isir mix-xufiera u l-ministeru tiegħu fi Strada Merkanti.
Triq li hu pprojbit li jkun hemm parkeġġ fih iżda kif juri r-ritratt hu nvażat b'karozzi tal-Ministru pparkjati hemm.
Dan ir-ritratt li qed jiġri fuq is-siti soċjali qed iqajjem rabja kbira fost il-poplu Malti li biċ-ċar qed jiġi mogħti speċi ta' messaġġ żbaljat li l-liġijiet mhux qegħdin hemm għal kulħadd.
Id-dulliegħa tajba ħafna għas-saħħa iżda tistà tħaxxen jekk..
Frotta bnina li tistà titqies ukoll bħala Viagra naturali.
Il-frotta protagonista tas-sajf għal ħafna hi d-dulliegħa li barra li taqtagħlek l-għatx tagħmel ħafna benefiċċji għall-ġisem tal-bniedem.
Fiha biss 16-il kalorija għal kull 100 gramma iżda tistà tħaxxnek jekk tikolha viċin ikel ieħor għax tant timlik bl-ilma li tirrendi l-indiġistjoni, taħdem aktar bil-mod u tbati u b’hekk dan il-fatt iħaxxnek.
Iżda meta tikolha mhux bħala deżerta eżatt wara l-ikel tagħtik dawn il-benefiċċji:-
Tipproteġik  mir-raġġi UV.
Tgħin fis-sistema ċirkolatorja u tnaddaf l-arterji.
Tnaqqas il-kolesterol kattiv.
Tnaqqas il-pressjoni.
Tgħin biex id-demm jimxi aħjar lejn l-organi sesswali u dan jagħmilha speċi ta’ Viagra naturali
Tgħin biex tnaqqaslek iċ-ċans għall-kataretti
Tnaddaf il-kliewi u tgħinek kontra ċ-ċistite u li jintefħu s-saqajn
Hi alleat kontra l-anemija għax mimlija ħadid u vitamini A u C
Tiġġieled kontra l-murliti u ż-żerriegħa tgħin ħafna biex tmexxi l-ikel aħjar mill-imsaren.
Għandha sustanza bħat-tadam (frotta ħamra) li tgħin kontra xi forom ta’ tumuri speċjalment tal-prostata.
Tgħin lin-nisa tqal anke waqt li jkunu jreddgħu
Iżda mhix tajba għal min ibati bl-istonku u b’xi problema fil-musrana
Iktar minn 9,500 ruħ iżuru l-Forti Sant Iermu
Attendenza sabiħa waqt l-open day organizzata minn Heritage Malta
Waqt Open Day organizzata minn Heritage Malta, il-Ħadd 10 ta’ Mejju, attendew iktar minn 9,500 ruħ.
Din kienet l-ewwel Open Day tal-Forti Sant Iermu wara xogħol ta’ restawr estensiv li sar fuq l-istess forti.
Kienet inizjattiva li niżlet tajjeb ħafna mal-pubbliku Malti, tant li għal din l-okkażjoni in-numru tal-viżitaturi qabeż id-9,500 ruħ.
L-Open Day saret wara proġett ta’ restawr estensiv li tlesta riċentement u wara li sar il-ftuħ uffiċjali fit-8 ta’ Mejju.
Dawk li żaru l-Forti Sant Iermu waqt l-Open Day setgħu jassistu b’xejn għall-parata tal-In Guardia, suq t’artiġjanat, tours tas-sit u tal-Mużew Nazzjonali tal-Gwerra ġdid u reenactments filwaqt li kienu fost l-ewwel li esperjenzaw il-preżentazzjonijiet awdjoviżivi ta’ livell għoli ferm li jifformaw parti minn dan is-sit.
Is-suċċess ta’ din l-Open Day ġie wara dak tas-siti kollha li sar f’Jannar u ġimgħa qabel attività kbira fil-Birgu nhar is-17 ta’ Mejju bl-isem “Dawn of the Great Siege – Life at Sea 2015”.
Din l-attività se tkun l-ewwel minn serje t’attivitajiet li qiegħda tħejji Heritage Malta sabiex jiġi mfakkar l-450 anniversarju mill-Assedju l-Kbir tal-1565.
Attivitajiet bħal dawn huma mezz wieħed biss li permezz tagħhom, Heritage Malta, tagħmel il-wirt kulturali nazzjonali aċċessibli għal kulħadd.
Inizjattivi oħra li torganizza Heritage Malta minn żmien għal żmien jinkludu wirjiet, lectures, heritage trails, konferenzi, programmi edukattivi u publikazzjonijiet.