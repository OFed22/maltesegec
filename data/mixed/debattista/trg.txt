L-Oppożizzjoni ħabbret inizjattiva u proposta oħra li qed tressaq fil-Parlament b’abbozz ta’ liġi dwar il-wirt komuni li jemenda l-Kodiċi Ċivili fir-rigward tad-Demanju Pubbliku.
L-iskop hu li jkun hemm liġi li tirregola l-klassifikazzjoni ta’ proprjetà tal-Gvern, u li tiddistingwi bejn proprjetà pubblika li fuqha jista’ jsir kuntratt, u proprjetà jew sit jew affarijiet mobbli meqjusa li huma fid-demanju pubbliku li fuqhom ma jkunx jista’ jsir kuntratt.
Din l-inizjattiva oħra tal-Partit Nazzjonalista favur il-wirt naturali, kulturali u storiku ta’ pajjiżna, tħabbret mix-Shadow Ministers Jason Azzopardi u Marthese Portelli, u d-Deputat Nazzjonalista Ryan Callus, f’konferenza tal-aħbarijiet fid-Dar Ċentrali tal-Partit Nazzjonalista.
L-abbozz ta’ liġi kien ippreżentat lill-Ispeaker Anġlu Farrugia f’mozzjoni privata fil-bini l-ġdid tal-Parlament, fid-Daħla tal-Belt.
Bis-saħħa ta’ din il-proposta tal-Oppożizzjoni, Gvern jimponi fuqu nnifsu limitazzjonijiet u restrizzjonijiet fuq l-użu tal-art jew affarijiet mobbli oħra għar-raġuni li tkun ta’ wirt jew valur storiku u kulturali jew ta’ valur naturali bħalma hu l-baħar, il-kampanja, il-widien, il-kosta u l-irdumijiet, is-swar u siti u oġġetti oħrajn ta’ importanza bħalma huma pitturi u oġġetti ta’ patrimonju nazzjonali.
Abbozz ta’ liġi li qed jipproponi definizzjoni tal-kosta f’parametru sa 15-il metru. 
Id-demanju pubbliku jimxi wkoll id f’id mal-aċċess għall-pubbliku.
Għaqdiet mhux governattivi u membri tal-pubbliku jistgħu jagħmlu talba lill-Ministru biex art jew sit jew affarijiet oħrajn ta’ valur storiku u ta’ wirt komuni, ikunu dikjarati b'liġi bħala demanju pubbliku.
F’każ li jkun hemm talba għal diklassifikazzjoni minn demanju pubbliku għal proprjetà pubblika, il-proprjetà xorta ġġorr l-obbligu li ma tistax tinqered jew issirilha ħsara.
Il-proprjetà, iżda, tkun tista’ tiġi trasferita lil terzi persuni, u suġġetta għal kuntratt. 
L-Oppożizzjoni qed issostni li dan hu abbozz ta’ liġi wkoll li jirrifletti l-governanza tajba, u li jagħti relevanza ekonomika u soċjali f’dak li hu valur ambjentali u naturali, storiku u kulturali.
Appellat lill-għaqdiet mhux governattivi biex iressqu l-fehmiet tagħhom u s-suġġerimenti tagħhom dwar dak li għandu jingħata t-titlu importanti bis-saħħa ta' liġi, bħala demanju pubbliku.
L-Oppożizzjoni appellat lill-Gvern għal kunsens fuq il-prinċipji ta’ dan l-abbozz ta’ liġi.
Abbozz ta’ liġi li jorbot lill-Partit Nazzjonalista fil-gvern kemm-il darba dan il-gvern jibqa’ ma jressaqx u ma japprovax dan l-abbozz.
Wara li dan l-istazzjon żvela li l-Pulizija mhux se jibqgħu jagħtu servizz ta’ sigurtà fl-uffiċċji distrettwali tad-Dipartiment tas-Sigurtà Soċjali biex ingħata kuntratt lil kumpanija privata propjetà ta’ wieħed tal-qalba, il-Gvern jidher li għamel u-turn u l-pulizija kienu msejjħa biex minn għada, ikomplu jagħtu dan is-servizz.
Dan seħħ permezz ta’ ittra li ntbagħtet lid-distretti tal-pulizija mid-Dipartiment tas-Sigurtà Soċjali li fiha ntalbu biex ikomplu jipprovdu servizz tas-sigurtà fl-uffiċċji  ta’ Ħaż-Żebbuġ, Ħal Qormi, il-Fgura, Ħaż-Żabbar, Paola, iż-Żejtun, Tas-Sliema, l-Imsida, il-Ħamrun, il-Marsa u Birkirkara sakemm jinħareġ avviż ieħor. 
Jumejn ilu dan l-istazzjon żvela li min-nhar it-Tnejn li ġej, is-sigurtà fl-uffiċċji distrettwali tad-Dipartiment tas-Sigurtà Soċjali mhux se tibqa’ provduta mill-pulizija iżda minn kumpanija privata li l-propjetarju tagħha hu magħruf sew u qrib ħafna tal-Partit Laburista.
Il-kumpanija hija Kerber Securities li l-propjetarju tagħha hu Ronnie Axisa – persuna magħrufa sew fil-kamp Laburista u li hija qrib ħafna tal-Partit Laburista.
Għal snin twal il-pulizija offrew dan ix-xogħol f’24 uffiċċju distrettwali b’mod professjonali – xogħol li kien iwassal biex il-membri tal-korp jitħallsu xi ħaġa ‘extra’.
Imma issa dan se jieqaf b’mod immedjat f’dik li kollox jindika li hija mossa biex ikun aġevolat xi ħadd ieħor meqjus bħala tal-qalba.
Sorsi li tkellmu ma’ dan l-istazzjon sostnew li dan ifisser daqqa ta’ ħarta kbira lill-membri tal-korp li kienu jtejbu l-paga tagħhom billi kienu jagħmlu dawn is-sigħat żejda għassa ma’ dawn l-uffiċċji li wħud minnhom huma magħrufin għas-sitwazzjoni, xi kultant ta’ tensjoni, li tinqala’ minn żmien għal żmien minħabba n-natura tagħhom.
Fil-fatt, mhux darba u tnejn li f’każi bħal dawn kien ikollhom jintervjenu l-pulizija biex jikkontrollaw is-sitwazzjoni.
Ronnie Axisa kien l-aġent tal-Partit Laburista li ġie skortat ’il barra miċ-Ċentru tal-Għadd tal-Voti mill-pulizija wara l-ġlieda li nqalgħet dakinhar tal-għadd tal-voti tal-elezzjonijiet lokali.
Axisa saħanistra kellu jiġi skortat ’il barra mis-sala tal-għadd tal-voti fejn anke deher fuq l-istazzjonijiet tat-televiżjoni jibqa’ jirreżisti lill-pulizija.
Issa jidher li din id-deċiżjoni ġiet revokata hekk kif il-pulizija ingħataw struzzjonijiet biex ikomplu jipprovdu servizz ta’ sigurtà.
Quddiem il-Maġistrat Neville Camilleri fil-Qorti ta' Għawdex bdiet tinstema' l-kumpilazzjoni fil-każ ta' Anthony Debono, ir-raġel tal-eks-Ministru għal Għawdex Giovanna Debono li hu akkużat b'misapproprijazzjoni, frodi u falsifikazzjoni għad-dannu tal-Gvern fis-sena 2013 u qabel.
Il-Prosekuzzjoni f'dan il-każ qed titmexxa mill-Ispetturi Ian Abdilla u Rennie Stivala, filwaqt li d-Difiża hi fdata f'idejn l-Avukat Joseph Giglio.
L-Ispettur Abdilla beda jagħti x-xhieda tiegħu u qal li kollox kien beda meta John Borg, is-Segretarju Permanenti fil-Ministeru għal Għawdex, talab lill-Kummissarju tal-Pulizija biex jinvestiga rapporti dwar affarijiet ħżiena li kienu saru fil-Ministeru għal Għawdex u li kienu jirrigwardaw lil Anthony Debono, ir-raġel tal-eks-Ministru Giovanna Debono meta hu kien imexxi t-taqsima tal-Construction and Maintenance Unit (CMU) fis-sena 2013 u qabel.
Hu kompla li l-allegazzjonijiet bdew jiċċirkolaw wara rapport li deher f'sezzjoni tal-media u li kienu jindikaw irregolaritajiet minn Anthony Debono meta hu kien imexxi t-taqsima tas-CMU.
L-allegazzjonijiet kienu jindikaw skema magħmula minn Anthony Debono biex isiru xogħlijiet fil-privat jew għal nies privati u mbagħad min jagħmel ix-xogħol jitħallas mill-baġit tal-Ministeru għal Għawdex.
Prinċipalment dawn ix-xogħlijiet kienu jirrigwardaw għoti ta' siment u konkos, xogħlijiet ta' kostruzzjoni, xogħlijiet fil-privat u xogħlijiet marbuta ma' toroq. 
L-Ispettur Ian Abdilla kompla li l-investigazzjonijiet tal-pulizija bdew nhar it-8 ta' Marzu 2015 meta kien deċiż li sakemm il-pulizija jkollha l-fatti kollha f'idha, allura kien għaqli li tmur Għawdex u jkunu ssiġillati l-postijiet kollha li fihom seta' kien hemm xi dokumenti li setgħu jgħinu fl-istħarriġ.
Hu żied li mill-istħarriġ tal-pulizija kien hemm ċertu Joseph Cauchi magħruf bħala 'Sansun' li kien qed jgħid li kien għamel numru ta' xogħlijiet imqabbda lilu minn Anthony Debono u li għalihom kien għadu ma tħallasx u li l-ammont akkumulattiv li kellu jieħu b'kollox kien ta' madwar 50,000 ewro.
Jidher li f'Settembru jew Ottubru tal-2014 Joseph Cauchi kien avviċina lil Joseph Portelli bit-tir li jitħallas iżda dan urih li kien ikun aħjar għalih li jmur ikellem lil Anthony Debono għax kien hu li kien qabbdu biex jagħmel ix-xogħol li wara kollox kien għamel.
Kirstin Mifsud, kaċċatur ta' 25 sena minn Bormla, intbagħat sena ħabs u weħel multa ta' 5000 ewro mill-Maġistrat Francesco Depasquale wara li tressaq il-Qorti llum waranofsinhar akkużat li kmieni t-Tnejn waranofsinhar spara lejn tajra protetta, bil-każ iwassal għall-għeluq prematur tal-istaġun tal-kaċċa fir-rebbiegħa.
Barra minn hekk, kien ordnat li Mifsud, magħruf bħala "Il-Benghazi", tittiħidlu l-liċenzja.
Kienu żewġ kaċċaturi oħra li identifikaw lil Mifsud bħala l-kaċċatur li spara lejn is-seqer protett f'Ħaż-Żabbar.
Kaċċatur minnhom qal lill-Qorti li l-akkużat qallu li kien għama meta ra s-seqer.
Il-Maġistrat Franco Depasquale qal li l-Qorti għandha obbligu li tibgħat messaġġ quddiem dawn il-każi aktar u aktar meta dan hu każ ta' sparar viċin skola.
Il-Qorti qalet li ma kellha l-ebda dubju li kien l-akkużat li spara u laqat lit-tajra protetta.
L-akkużat se jappella.
Il-21 t’April tal-1615 kien jum importanti mhux biss għall-Ordni ta’ San Ġwann f’Malta, imma wkoll għall-poplu Malti. 
Dakinhar, il-proġett tal-akwadott tlesta u l-ilma tajjeb għax-xorb wasal mill-inħawi ta’ Ħad-Dingli u r-Rabat sal-Belt Valletta.
Il-proġett tal-akwadott inbeda fl-1612 mill-Gran Mastru Wignacourt, bix-xogħol fuqu fdat f’idejn l-Inġinier Taljan Bontadino Bontadini.
Biex ikun iċċelebrat l-400 anniversarju minn din il-ġurnata, fil-Belt Valletta saret kommemorazzjoni organizzata bħala parti mill-Catch the Drop Campaign.
Kollox beda mid-daħla tal-Belt, minn fejn il-Gran Mastru Wignacourt, akkumpanjat mill-gwardja tiegħu u xi tfal imxew tul Triq ir-Repubblika.
Mat-triq kien hemm numru ta’ tfal minn skejjel differenti b’tazez tal-ilma f’idejhom, ġest simboliku tal-wasla tal-ilma fil-Belt.
Il-mixja laħqet il-qofol tagħha fi Pjazza San Ġorġ li ntramat b’akwadott.
Fil-pjazza ngħata salut mill-musketterija, qabel il-Gran Mastru spezjona l-Gwardja tal-Unur u l-bnadar tal-Ordni qabel sar it-tberik tagħhom.
Wara, it-tfal rappreżentanti ta’ kull raħal u belt f’Malta ppreżentaw l-ilma lill-Gran Mastru qabel ġie inawgurat l-akwadott u tbierek l-ilma.
Fi tmiem din iċ-ċerimonja bdiet ċelebrazzjoni bi żfin folkloristiku u kant.
Wara li fl-aħħar jiem ġie inawgurat il-proġett tal-Parlament il-ġdid fid-daħla tal-Belt Valletta – proġett b’viżjoni tal-Partit Nazzjonalista, il-Ġimgħa filgħaxija jmiss l-inawgurazzjoni ta’ proġett ieħor li beda taħt l-amministrazzjoni preċedenti.
Dan huwa l-Proġett għar-Restawr u r-Riġerenazzjoni tal-Forti Sant Iermu.
 Dan il-proġett b’investiment ta’ €15-il miljun b’fondi tal-Unjoni Ewropea kien jinkludi xogħlijiet ta’ restawr u infrastruttura ġenerali, żvilupp, disinjar u t-trasformazzjoni ta’ diversi binjiet f’mużewijiet fost xogħlijiet oħra.
Il-proġett se jinkludi faċilitajiet għall-viżitaturi fosthom mużew tal-gwerra, parti mill-istorja tal-Belt Valletta u parti miftuħa li tkopri mixja mad-dawra tas-swar.
Il-Forti Sant Iermu għandu storja twila ta’ magna tal-gwerra li dejjem ġiet addattata u aġġornata tul iż-żminijiet.
Fil-fatt il-binijiet li jeżistu fil-Forti saru f’diversi fażijiet bejn is-sena 1400 u l-1979.
Il-post strateġiku tal-Forti li jiddefendi żewġ portijiet wassal biex kellu rwol kruċjali tul l-istorja l-aktar fl-Assedju l-Kbir u it-Tieni Gwerra Dinjiija.
Il-Mużew tal-Gwerra mifrux f’diversi binjiet fil-forti jirrakonta l-istorja militari ta’ Malta minn żmien il-preistorja sal-lum.
Il-Ħamis u l-Ġimgħa tfal minn seba’ skejjel primarji żaru l-Forti Sant Iermu fejn ħadu sehem f’attivitajiet ta’ arti, mużika, u reċtar b’rabta ma’ Jum l-Ewropa ċċelebrat is-Sibt 9 ta’ Mejju.
It-tfal kellhom ukoll l-okkażjoni jduru l-Forti u jitgħallmu dwar l-istorja tiegħu.
Il-Ġimgħa filgħodu żar dawn l-attivitajiet, il-Kummissarju Ewropew Karmenu Vella.
"Inkomplu" hi t-tema magħżula mill-għaqda tal-istudenti SDM, hekk kif tnieda l-programm elettorali għas-sena li ġejja għall-Kunsill Studenti Universitarji, il-KSU.
Waqt it-tnedija fil-Kampus tal-Università, il-President tal-SDM Luke Muscat qal li l-SDM trid tkompli fuq il-ħidma li wettqet matul is-snin li għaddew.
Qal li l-SDM se tkompli taħdem fuq il-kuntatt mal-istudenti biex l-għaqda tkun aktar relevanti għal kull student Universitarju.
Becky Micallef, li qed tikkontesta għall-kariga ta' President, fl-intervent tagħha elenkat uħud mill-ħafna proposti li l-SDM qed tippreżenta għall-istudenti.
Fost id-29 proposta, wieħed jista' jsib bosta proposti li jolqtu lill-istudenti kollha.
Micallef qalet li, fost l-oħrajn, l-SDM se tħeġġeġ lill-Gvern jintroduċi sistema pubblika tal-kiri ta' roti, filwaqt li se tkompli taħdem fuq ir-riżultati tal-Wifi Audit biex ikun assigurat li kull student ikollu aċċess kontinwu għall-wifi.
L-SDM fil-KSU se tkun qed tipprovdi rati irħas tal-lezzjonijiet tal-mutur biex titnaqqas il-konġestjoni tal-karozzi preżenti fuq il-kampus.
Il-kandidata tal-SDM għal President qalet li l-SDM fil-KSU se tkompli torganizza numru ta' sezzjonijiet ta' informazzjoni dwar il-fond imniedi biex jiżdied l-għarfien ta' opportunatijiet, filwaqt li se tkompli tinvesti b'mod dirett f'aktar minn €50,000 f'fondi.
Qalet li l-SDM fil-KSU se tikkollabora ma' għaqdiet studenteski interessati fil-"KSU Arts Festival" ħalli dan ikompli jikber.
Barra minn hekk, l-SDM fil-KSU se taħdem ukoll mal-istudenti interessati biex jiġu żviluppati numru ta' charging stations li jaħdmu b'enerġija ġġenerata mix-xemx.
Fil-programm elettorali tagħha, l-SDM qed twiegħed li fil-KSU tkompli fuq il-ħidma li diġà wettqet fi snin preċidenti ħalli jiġu sostnuti t-tim tal-futsal u dawk tal-għawm.
Barra minn hekk, se taħdem ukoll mal-MUSC biex tinħoloq Akkademja Sportiva li tinkorpora fiha t-tim tal-futsal, tim ġdid tar-rugby u anke tim ġdid tal-futbol tan-nisa.
Mario Calleja, is-Sindku ta’ Marsaskala, stqarr bl-aktar mod ċar li huwa favur il-pjan li tinbena Università fiż-Żonqor f’art li hija barra z-żona tal-iżvilupp.
F’kummenti li għadda lil dan l-istazzjon Calleja sostna li hu jara dan il-proġett bħala wieħed produttiv. 
Is-Sindku Laburista kompla jgħid li s’issa ma jeżistu l-ebda pjanti tal-proġett.
Hemm biss indikata l-footprint tal-Università fejn se ssir, u li tibda minn wara l-pixxina lejn iż-Żonqor, bi żvilupp imtarraġġ.
Is-Sindku insista li diment illi dan il-bini ma jkunx eyesore għar-residenti hu ma jara xejn ħażin fil-proġett tal-Gvern. 
Dwar dan il-bini kien hemm ukoll kritika għall-fatt li ma saritx konsultazzjoni.
“Jien kont infurmat b’dawn il-pjani ġimgħa ilu”, sostna Mario Calleja.
“Iżda ftit wara mill-Uffiċċju tal-Prim Ministru qaluli li aħjar ‘titkellmu magħna’ qabel issejjaħ laqgħa b’urġenza għall-Kunsill”.
Dan l-istazzjon ħa wkoll il-kummenti ta’ Charlot Cassar, kunsillier f’Marsaskala u membru f’isem l-Oppożizzjoni fil-Kunsill Konsultattiv tal-Gvern għan-Naħa t’Isfel ta’ Malta.
Intant, dwar dan l-iżvilupp u oħrajn li hemm pjanati li jsiru f’ODZ, jidher li sa fl-aħħar hemm min lest isemma’ leħnu.
Dan għaliex il-Moviment Graffiti qed jorganizza laqgħa nhar l-Erbgħa li ġej sabiex jiġu kunsidrati azzjonijiet konkreti li jistgħu jittieħdu biex jitwaqqaf żvilupp f’ODZ.
Matul l-ewwel kwart ta' din is-sena kien hemm żewġ inċidenti tat-traffiku fatali.
Dan ħareġ minn statistika tal-NSO , l-Uffiċċju Nazzjonali tal-Istatistika.
Jirriżulta li fl-ewwel kwart tas-sena seħħew 3,572 inċident tat-traffiku żieda ta' 10.1% fuq l-istess xhur tas-sena l-oħra.
L-akbar ammont ta' inċidenti ġew reġistrati f'B'Kara, il-Gżira, il-Ħamrun, l-Imsida, Pembroke, Tal-Pietà f'Ħal Qormi, San Ġiljan, San Ġwann, Santa Venera, Tas-Sliema, is-Swieqi u Ta' Xbiex.
L-akbar ammont ta' inċidenti seħħew il-ġimgħa b'total ta' 564 inċident.
L-ogħla rata ta' inċidenti ġraw f'B'Kara b'283 każ, imbagħad fil-Marsa u f'Ħal Qormi, b'208 u b'174 inċident rispettivament.
Mill-istatistika tal-NSO ħareġ ukoll li mit-3,572 inċident, 33 persuna li kienu passiġġiera f'vettura jew inkella li kienu għaddejjin fit-triq sofrew feriti serji kawża ta' inċident tat-traffiku.
120 sofrew ġrieħi ħfief u għall-passiġġier u persuna li fil-ħin tal-inċident kien fit-triq, tilfu ħajjithom.​
L-intervent kirurġiku biex sar trapjant lil Miguel Buġeja mar tajjeb ħafna.
Stqarret dan Marisabelle Buġeja, omm Miguel f’kummenti lil dan l-istazzjon fejn spjegat li l-professuri li operaw lil Miguel huma sodisfatti, u t-tifel qed jirkupra mill-intervent.
Kompliet li issa jridu jgħaddu bejn għaxra u ħmistax-il ġurnata biex il-bonemarrow tibda taħdem u tipproduċi ċ-ċelloli li għandu bżonn.
Fortunatament Miguel rabba ftit enerġija wara dan l-intervent, b’ommu tispjega li minkejja li qed jorqod ħafna, xi ħaġa normali wara intervent bħal dan, xorta waħda qed iqum u jilgħab xi ftit.
L-istorja diffiċli għal Miguel bdiet meta kellu sentejn u għaxar xhur.
Kellu tebgħa f’dahru, telagħlu d-deni u kien muġugħ ħafna.
Mit-testijiet li sarulu rriżulta li t-tifel kellu leukemia.
Beda t-trattament imma sfortunatament għat-tielet darba reġgħet ħarġitlu l-leukemia, din id-darba b’ċelloli fir-ras, li allura kien hemm bżonn li jsir trapjant tal-bonemarrow.
Sfortunatament, minkejja li hemm miljuni ta’ donaturi, kienet diffiċli biex jinstab donatur li jaqbel ma’ Miguel.
Meta nstab persuna, mill-aħħar testijiet irriżulta li ma kienx daqshekk kompatibbli u għalhekk tawh kurdun ta’ tarbija mill-Istati Uniti.
Min-naħa tagħha omm Miguel irringrazzjat lill-mijiet kbar li talbu għal Miguel, kif ukoll dawk kollha li b’xi mod jew ieħor imxew xi ftit minn din il-mixja mal-familja Buġeja.
Fl-aħħar sigħat, mindu Puttinu Cares appellaw għat-talb għal Miguel, din l-istorja saħansitra laħqet livell internazzjonali, b’ħafna nies minn pajjiżi differenti jibagħtu messaġġi ta’ kuraġġ fuq il-paġna ta’ Puttinu Cares fuq Facebook.
Il-Kunsill Studenti Universitarji (KSU) fi stqarrija qal li jqumu ħafna mistoqsijiet mill-aħbar tal-Gvern li se ssir Università fin-naħa ta’ isfel ta’ Malta.
Il-KSU rrimarka dwar nuqqas ta’ konsultazzjoni fuq l-proġett ta’ Università ppjanata għan-naħa ta’ isfel ta’ Malta, bil-Kunsill u l-Università ta’ Malta ma jkunux konsultati fuq dan l-proġett. 
Il-KSU esprima d-diżappunt tiegħu li ma sarx studju fuq kif Università oħra taffetwa lill-Università ta’ Malta filwaqt li l-isem ‘American University of Malta’ jista’ jwassal ukoll biex studenti barranin jaħsbu li din hija estensjoni tal-Univeristà ta’ Malta meta fil-fatt m’hemm l-ebda rabta bejn it-tnejn. 
Il-KSU qal ukoll li jekk jingħata stipendju lill-istudenti barranin, dan mhux biss imur kontra r-regolamenti fuq l-għoti ta’ stipendji imma anke tinħoloq sitwazzjoni diskriminatorja.
Il-KSU qal li minħabba li ma sarx ippjannar kif xieraq, jista’ jkun hemm ukoll sitwazzjoni fejn iż-żewġ Universitajiet jibdew jikkompetu għall-lecturers b’taqtigħa bejniethom fuq salarji u kundizzjonijiet tax-xogħol. 
Filwaqt li rrikonoxxa li l-Gvern qed jippjana li jkompli jinvesti fl-istituzzjonijiet ta’ edukazzjoni terzjarja il-KSU tenna l-appell li jingħata iktar informazzjoni fuq dan l-proġett. 
Irrifjutata talba ta’ sid ta’ karozza tal-linja ta’ €100,000 f’danni.
Sid ta’ karozza tal-linja li fl-2007 kien talab lill- mekkanik madwar €100,000 f’danni minħabba li dam biex isewwilu l-vettura, tilef il-kawża wara li l-Maġistrat qalet li kienet għażla tiegħu li jmur isewwi l-karozza għand ħaddieħor minflok il-mekkanik awtorizzat. Carmel Farrugia fetaħ kawża kontra l-mekkanik Martin Chetcuti f’Ġunju tal-2007 biex jitlob kumpens ta’ €93,268, wara li dan għamel perjodu twil mingħajr il-vettura li biha kien jaqla’ l-għejxien tiegħu għaliex il-mekkanik dam biex sewwiha.
Madankollu meta Farrugia xtara l-karozza tal-linja tat-tip King long lura f’Ottubru tal-2003, kellu kundizzjoni li l-karozza setgħet tissewwa biss għand mekkaniks awtorizzati.
Meta kellu ħsara fil-magna Farrugia ħa l-karozza għand mekkanik mhux awtorizzat li biddillu part ma’ waħda mmanifatturata hawn Malta.
Iżda ftit jiem wara l-magna waqgħet minn postha bil-konsegwenza li l-vettura ġarrbet ħsara fil-gearbox.
Minħabba li Farrugia kien għamel it-tiswijiet f’garaxx mhux awtorizzat il-garanzija ma baqgħetx valida, għaldaqstant dan saqsa lil Chetcuti biex isewwiha li qallu li l-gearbox trid tintbagħat barra għat-tiswija.
Farrugia ffirma ftehim dwar it-tiswija barra minn Malta, u qabel li jħallas depożitu ta’ €3,500 li baqa’ ma ħallas qatt.
Għalhekk minkejja li l-gearbox intbagħtet barra qatt ma ġiet lura Malta.
Il-karozza tal-linja baqgħet fil-garaxx ta’ Chetcuti għal sena sħiħa, sa ma fl-aħħar Farrugia ddeċieda li joħodha lura kif kienet, u ordnalha gearbox ġdida minn barra.
Farrugia qal li ried lil Chetcuti jħallsu tad-danni li kien jinkludi €49,000 f’telf ta’ pagi, €12,000 fi spejjeż biex jikri vettura oħra u sewwieqa oħra, €6,400 għal gearbox ġdida, u self mill-bank ta’ €23,000.
Talab ukoll li Chetcuti jħallas €2,100 għal ċitazzjonijiet li Farrugia qala’ mingħand Transport Malta bejn Ottubru u Novembru tal-2007.
Il-Maġistrat Padovani Grima qalet li kieku Farrugia sewwa l-vettura għand mekkanik awtorizzat ma kienx jitlef il-garanzija u li kieku ħallas id-depożitu l-gearbox kienet tissewwa fi ftit ġranet.
Għaldaqstant ma laqgħatx it-talba għall-kumpens.
Il-fniek u t-tiġieġ: min jikolhom u min irabbihom.
Assoċjati l-aktar ma’ xi platt imħawwar u appetituż iżda għal oħrajn huma annimali li jrabbu b’tant għożża.
Il-fniek u t-tiġieġ esebiti fil-ġonna ta’ Sant Anton qed joffru l-opportunità lill-pubbliku biex japprezza ‘l dawn il-ħlejjaq.
Il-President tal-Malta Rabbit Club Felix Farrugia qal li hawn mal-500 razza differenti ta’ fniek u min irabbihom bħala annimal domestiku jonfoq ħafna flus u jagħmel dan b’dedikazzjoni.
“Dawn huma lovers tal-pets irabbuhom just biex ikollhom bħala pets.
Hawn breeders oħrajn li jrabbu għal-lat kummerċjali, Alla ħares jieqfu u ma jiklux iżjed il-fniek għax dan huwa wieħed mill-aktar laħam sustanzjuż,” qal Felix Farrugia.
tvm.com.mt tkellem ma numru ta’ nies dwar kif bdew irabbu l-fniek.
Min qal li jara l-fenek affaxxinanti u beda jrabbi ftit ftit u llum għandu kważi 80 fenek, u min qal li t-trobbija tal-fniek bdiet mix-xiri ta’ wieħed bħala pet għat-tfal.
Il-President Marie-Louise Coleiro Preca wkoll ħadet pawsa mill-programm ta’ ħidma biex tammira l-wirja li tinkludi wkoll tiġieġ u ħamiem.
Il-wirja organizzata flimkien mill-Malta Fancy Poultry & Pigeon Club u l-Malta Rabbit Club se tibqa’ miftuħa sal-Ħadd.
Il-Ministru Zammit Lewis: €80 miljun fl-ekonomija tal-pajjiż mill-industrija tal-films.
Il-bibien tal-Berġa ta’ Kastilja fetħu għall-pubbliku għal sensiela oħra ta’ laqgħat ta’ konsultazzjoni mal-membri tal-Kabinett.
Fl-ewwel laqgħa, sema’ dak li għandhom xi jgħidu n-nies il-Ministru għat-Turiżmu, Edward Zammit Lewis.
Spikka intervent minn membru tal-pubbliku li ppropona aktar investiment fis-settur tal-lukandi ta’ sitt stilel.
Din il-persuna qalet li dan is-settur għandu jiġi estiż f’żewġ postijiet, f’Għawdex u fil-Belt Valletta.
Semma l-idea ta’ wine tourism fejn qal li f’Għawdex nofs l-għelieqi  mhux qed jinħadmu u għalhekk il-Gvern għandu jidħol għal dan is-settur, anki mal-privat biex f’Għawdex, dawn l-għelieqi jinbidlu f’attrazzjoni turistika.
Intervent ieħor sar minn ħaddiem tal-Air Malta li staqsa x’qed isir fil-konkret u x’futur hemm fil-kumpanija, bil-Ministru Zammit Lewis iwieġeb li l-ħaddiem ma kellux tort f’dak li sar u l-isfidi messhom ilhom li ġew indirizzati.
Il-Ministru għat-Turiżmu Edward Zammit Lewis ħabbar li din is-sena l-ekonomija tal-pajjiż se tkun qed iddaħħal €80 miljun b’mod dirett mill-industrija tal-films.
Dan wara li fl-2013 kien hemm dħul ta’ €5 miljun u fl-2014, €29 miljun.
Qal ukoll li l-Gvern se jniedi proċess kompetittiv għall-aħjar użu tat-tankijiet tal-films tar-Rinella.
Il-Ministru Zammit Lewis semma l-isfida li għandha quddiemha l-Air Malta u qal li l-Gvern qed jieħu ċertu deċiżjonijiet, li forsi mhumiex popolari, imma huma għall-ġid tal-kumpanija.
Semma Dar il-Mediterran għall-Konferenzi li llum il-ġurnata qed tagħmel il-qligħ u l-Gvern qed jara kif dan il-post jista’ jsir aktar kummerċjali.
Il-Ministru qal ukoll li minbarra r-rekord ta’ passiġġieri li ġew Malta bl-ajru, grazzi għall-MIA li qed topera lejn 94 ajruport madwar l-Ewropa, dis-sena ukoll se jkollna rekord ta’ cruise liners.
Huwa stmat li sal-aħħar tas-sena se jiġu pajjiżna mas-640,000 passiġġier bil-cruise liners.
Dwar l-Istitut tal-Istudji Turistiċi, l-ITS, il-Ministru Zammit Lewis qal li f’Għawdex hemm istitut state of the art, li hija skola-lukanda iżda la hemm studenti jgħixu fiha u wisq iktar għandha biżżejjed studenti jistudjaw.
Qal li dan mhux aċċettabbli.
Patri Mark ma jistax ibierek ċrieket ta’ koppji gay.
L-Arċisqof Charles J. Scicluna talab lil Patri Mark Montebello biex isegwi l-prassi u d-dixxiplina tal-Knisja fil-Ministeru tiegħu, speċjalment fiċ-ċelebrazzjonijiet ta’ riti sagri u fir-ritwali tal-Knisja.
Fi stqarrija, il-Kurja qalet li llum f’nofsinhar saret laqgħa kordjali bejn l-Arċisqof Scicluna, Patri Mark Montebello u l-Provinċjali tad-Dumnikani fejn l-Arċisqof ħeġġeġ lil Patri Mark biex ikompli bil-ħidma pastorali tiegħu ma’ persuni omosesswali, iżda talbu jkompli jsegwi l-prassi u d-dixxiplina tal-Knisja fil-ministeru tiegħu, speċjalment fiċ-ċelebrazzjoni ta’ riti sagri u fir-ritwali tal-Knisja.
Mistoqsi minn tvm.com.mt jekk Patri Mark jistax ikompli jbierek iċ-ċrieket ta’ koppji gay, kelliem għall-Kurja weġibna li skont il-prassi u d-dixxiplina tal-Knisja, ir-ritwali tat-tberik taċ-ċrieket tal-għerusija u tat-tieġ, u tal-wegħdiet tal-għerusija u l-kunsens għaż-żwieġ, huma riżervati biss għall- għerusija u żwiġijiet bejn raġel u mara.
Dan l-iżvilupp seħħ wara li lbieraħ ġie ppubblikat ritratt ta’ Patri Mark Montebello jbierek iċ-ċrieket f’ċerimonja ta’ għerusija bejn żewġt irġiel.
L-istqarrija temmet tgħid li Patri Mark irringrazzja lill-Arċisqof u lill-Vigarju Ġenerali għas-sapport tagħhom u qabel li fil-ministeru pastorali tiegħu ma’ persuni omosesswali hu jkompli jsegwi l-prassi u d-dixxiplina tal-Knisja.
Il-President: agħtu prijorità lill- anzjani li jaħdmu wara l-età tal-irtirar.
Il-President Marie Louise Coleiro Preca appellat lit-trade unions Maltin biex jagħtu prijorità lill-fatt li anzjani, jew persuni li jkunu qabżu l-età tal-irtirar u jibqgħu jaħdmu, jistgħu jiġu sfruttati fuq il-post tax-xogħol.
Il-President kienet qed tindirizza seminar tal-Forum Nazzjonali tat-Trade Unions.
Bit-tema r-rwol u l-ħidma tat-trade unions favur anzjanità attiva permezz ta’ negozjar kollettiv, is-seminar ġie organizzat mill-Forum Nazzjonali tat-Trade Unions li twaqqaf sena ilu mill-Presidenza.
Il-President Marie Louise Coleiro Preca qalet li t-trade unions għadhom mhumiex jiffukaw biżżejjed fuq l-anzjanità attiva fuq il-post tax-xogħol.
Sostniet li hemm bżonn ta’ bidla fil-qafas legali sabiex dawk il-persuni li jaqbżu l-età tal-irtirar u jibqgħu jaħdmu ma jiġux sfruttati fuq il-post tax-xogħol.
Appellat lill-unions sabiex jindirizzaw u jagħtu prijorità lil din il-forma ta’ abbuż.
Il-President qalet li t-trade unions jistgħu jkunu katalisti biex ma jinħolqux problemi f’dawk li jistgħu jkunu vulnerabbli.
Il-President qalet li issa li għaddiet l-ewwel sena mit-twaqqif tal-Forum Nazzjonali tat-Trade Unions, titlob li jsir analisi ta’ dak li seħħ f’dan il-forum f’din is-sena.
Il-ġerontologu Dr Marvin Formosa qal li r-riċerka turi li minn studju tal-Unjoni Ewropea fl-2012 ħareġ li Malta tinsab fil-post ta’ qabel tal-aħħar fin-numru ta’ nies ‘il fuq minn 55 sena li jkunu għadhom jaħdmu.
Fost ir-raġunijiet ewlenin għaliex jitilqu mix-xogħol hemm il-kundizzjonijiet mhux tajbin tax-xogħol u nuqqas ta’ saħħa.
Dr Marvin Formosa qal, “Fis-snin li ġejjin se jkun hawn iżjed anzjani, ‘il fuq minn 65, iżjed milli tfal.
Allura hemm bżonn li l-anzjani jkollhom iżjed opportunità biex jaħdmu.
Huwa kemm tajjeb għalihom u wkoll tajjeb għas-soċjetà inġenerali.
Biex l-ekonomija tal-pajjiż tmur għall-aħjar irridu naraw li dawk il-persuni li jew ma jaħdmux, jew jaħdmu b’xogħol informali, jibdew jaħdmu iżjed fil-labour market formali.”
Dr Formosa qal li hemm bżonn ta’ policies li jagħtu iżjed inċentivi biex dawn in-nies jibqgħu jaħdmu.
Qal li dawn jistgħu jvarjaw minn inċentivi soċjali għal dawk fiskali.
Servizz għal 24 siegħa għal dawk attakkati sesswalment.
Vittmi ta’ attakki sesswali se jkollhom il-possibbiltà li jirrikorru għall-għajnuna ta’ professjonisti f’taqsima li se titwaqqaf għal dan l-għan fl-isptar Mater Dei.
Is-servizz se jkun aċċessibbli 24 siegħa kuljum mit-Tnejn sal-Ħadd. 
It-tim se jkun magħmul minn tabib, infermier, social worker, psikologu u pulizija li se jkunu disponibbli biex joffru l-għajnuna f’kull stadju tal-proċess minn meta jsir l-ilment sal-fażi tal-Qorti jekk ix-xewqa tal-vittma tkun li tipproċedi bir-rapport.
Waqt it-tnedija tas-servizz SART il-Ministru għall-Familja u Solidarjetà Soċjali Marie Louise Coleiro Preca qalet li s-sena li għaddiet saru 11-il rapport minn dawk li għandhom minn 18-il sena ‘l fuq dwar allegat attakki sesswali iżda qalet li l-għadd reali x’aktarx huwa ferm ikbar minħabba li ħafna mill-vittmi jżommu siekta dwar l-esperjenza tagħhom.
Qalet li dawn jinkludu nies li jkunu f’relazzjoni jew miżżewġin u li jkunu ġew abbużati mis-sieħeb jew sieħba tagħhom.
Il-Ministru qalet li s-servizz tas-SART se jkun offrut bi sħab bejn il-Gvern u l-privat u huwa mmirat li jħajjar aktar vittmi biex ifittxu l-għajnuna.
Il-Ministru tas-Saħħa Godfrey Farrugia qal l-istudji dwar il-qagħda preżenti kienu bdew fl-2009 iżda l-konklużjonijiet tiegħu tħallew fuq l-ixkaffa.
Huwa qal li dan is-servizz għandu l-għan li joffri appoġġ u trattament kontinwu u b’dinjità lil dawk il-persuni li jkunu sofrew minn xi esperjenza trawmatika.
Il-Ministru tal-Familja u s-Solidarjetà Soċjali, Marie Louise Coleiro Preca ħabbret ukoll li nhar l-Erbgħa se tibda l-ħidma biex il-Parlament Malti jirratifika l-konvenzjoni kontra l-vjolenza domestika magħrufa bħala l-konvenzjoni ta’ Istanbul.
Malta tfakkar l-irvellijiet tas-Sette Giugno tal-1919.
Malta fakkret il-festa nazzjonali tas-Sette Giugno li tfakkar l-irvellijiet fl-1919 li taw bidu għall-mixja Kostituzzjonali u Parlamentari ta’ Malta.
Waqt li ċ-ċeremonja ewlenija tas-Sette Giugno saret nhar il-Ġimgħa, l-attivitajiet fil-jum propju tal-festa saru mill-membri tal-Kumitat Festi Nazzjonali li taw tislima lill-erba’ vittmi li mietu fis-7 ta’ Ġunju 1919, bi tqegħid ta’ fjuri fuq il-qabar ta’ Lorenzo Deyer, Carmelo Abela, Giuseppe Bajada u Emmanuele Attard fiċ-ċimiterju Maria Addolorata f’Raħal Ġdid.
Din il-ġrajja mdemmija kienet il-bidu tal-mixja kostituzzjonali għaliex wasslet biex bdiet titlaqqa’ l-Assemblea Nazzjonali  li fasslet it-talbiet għal Kostituzzjoni ġdida u għall-ewwel Parlament Malti.
Ix-xrara li wasslet għall-irvellijiet tas-Sette Giugno ħadet f’ħuġġieġa meta f’dimostrazzjoni ta’ protesta fil-Belt, suldati Ingliżi fetħu n-nar fuq il-miġemgħa ta’ Maltin.
L-għadd tal-mejta riżultat tal-irvellijiet kien tela’ għal sitta u ndarbu ħafna oħrajn.
Minbarra dawk li xerrdu demmhom u mietu l-lista kienet tinkludi ħafna oħra li ddaħħlu għall-kura b’feriti ħafna minnhom minn bajonetti.
Id-dimostrazzjonijiet ġew fi żmien meta l-Poplu Malti kien qed jgħix it-tbatija u fl-istess ħin kien f’salib it-toroq.
Kienu wkoll żmenijiet imqallba mill-att politiku għax Malta wara li ġġieldet l-ewwel gwerra mal-Alleati baqgħet b’xiber imnieħer għax il-kostituzzjoni mwiegħda sa dak iż-żmien baqgħet qatt ma ġiet.
Ħafna storiċi jemmnu li l-irvellijiet tas-Sette Giugno biddlu d-direzzjoni, għaliex l-Ingliżi riedu jiddeċiedu x’se jagħmlu f’Malta.
It-tixrid tad-demm fis-Sette Giugno u l-prezz qares li tħallas mill-vittmi Maltin, wassal biex fl-1921 il-Gvern Ingliż ta lil Malta l-kostituzzjoni msejħa tas-Self Government biex il-Maltin b’hekk ingħataw id-dritt li jmexxu huma l-affarijiet interni ta’ Malta.
Il-Kunsill tal-Gvern kien magħmul minn Parlament ta’ 32 membru u Senat magħmul minn 17-il membru.
Il-gamiema meqjusa speċi vulnerabbli mill-KE.
L-istatus il-ġdid jaf iwassal għal reviżjoni dwar il-kaċċa fuq din l-ispeċi.
Il-Kummissjoni Ewropea poġġiet gamiema Ewropea fil-lista tal-aktar speċi vulnerabbli li jiġu estinti.
Dan jaf iwassal biex issir reviżjoni tal-fatt li dan l-għasfur jista' jiġi kkaċjat.
Bird Life Malta, irrappreżentata mid-direttur Steve Micklewright u l-manager għall-konservazzjoni Nicholas Barbara ħabbru din l-aħbar f'konferenza stampa dalgħodu.
Il-lista t'għasafar ġiet ippreżentata wara riċerka estensiva dwar l-ispeċi differenti, u turi li l-gamiema waslet kważi biex issir speċi fil-periklu t'estinzjoni - bil-popolazzjoni tagħha tara tnaqqis ta' 80% mit-80ijiet.
Il-lista ġiet miġbura f'daqqa minn Bird Life Malta, u għandha l-appoġġ tal-organizzazzjoni tal-konservazzjoni internazzjonali The International Union for Conservation of Nature.
L-istudju sar fuq 533 speċi, b'170 minnhom marbuta ma' Malta.
Ir-rapport juri li wieħed mill-aktar fatturi li qed inaqqas il-popolazzjoni hija l-kaċċa fuq il-gamiem.
Bird Life sejħet għal reviżjoni min-naħa tal-Gvern dwar il-kaċċa fuq l-ispeċi, issa li din l-ispeċi ngħatat status ta' konservazzjoni ġdid.
Sostniet li l-istati membri l-oħra diġà daħħlu fis-seħħ kontrolli fuq il-kaċċa.
Iċ-Chairperson tal-Alternattiva Demokratika, Arnold Cassola fi stqarrija qal li l-Alternattiva Demokratika offriet li tikkopera mal-Gvern biex jinstab sit alternattiv għall-American University li l-Gvern ħabbar li se ssir f’Żonqor Point f’Marsaskala.
Madankollu qal li sfortunatament il-Gvern għadu ma laqgħax din l-offerta. 
Arnold Cassola qal li l-Università hija idea tajba imma li din issir fuq art li hija verġni hija idea ħażina ħafna li se twassal biex ikomplu jinqerdu aktar spazji naturali aċċessibbli għall-pubbliku.
Żied li meta jingħad li din hija art abbandunata tkun qed tinstab biss skuża għaliex dan l-ispazju miftuħ għandu jiġi mħares biex jerġa’ jingħata d-dehra naturali tiegħu. 
Cassola qal li l-proġett kif propost se jżid it-traffiku fiz-zoni ta’ Ħaż-Żabbar u Wied il-Għajn.
Dan filwaqt li l-Forti Rikasoli fil-Kalkara għandu jiġi restawrat u jingħata użu li huwa utli.
Cassola jissuġġerixxi li l-Università tiġi allokata f’dan is-sit li jista’ joħloq sinerġija ma’ Smart City li tinsab viċin il-Forti Rikasoli.
L-Alternattiva Demokratika tenniet li l-proposta tagħha hija ta’ benefiċċju għal kulħadd. 
Ftit tal-jiem ilu, il-Prim Ministru ħabbar dan il-proġett flimkien ma’ park naturali fin-naħa ta’ isfel ta’ Malta u qal li dawn huma żewġ siti li wieħed mhux se jiddejjaq li jkun jgħix ħdejhom.
Iżda minbarra l-Alternattiva Demokratika anke l-għaqdiet ambjentali fl-aħħar jiem qalu li ma jaqblux mas-sit magħżul hekk kif huwa żona barra mill-iżvilupp.
Il-poplu Malti u Għawdxi hu ffortunat li f’pajjiżna hawn eluf ta’ persuni li jaħdmu fis-settur tas-Saħħa u li huma tant iddedikati fix-xogħol tagħhom.
Għall-maġġoranza ta’ dawn il-ħaddiema, ma jeżistux iljieli jew festi, iżda huma impenjati li joffru s-servizz tagħhom kull ħin u kull mument.
Fi stqarrija f’isem ix-Shadow Minister għas-Saħħa Claudette Buttiġieġ, il-Partit Nazzjonalista qal li fl-aħħar ġimgħat u xhur kienu bosta dawk il-ħaddiema fis-settur pubbliku fil-qasam tas-Saħħa li għamlu kuntatt mal-Partit u tkellmu dwar it-tħassib tagħhom għall-mod kif qed jitmexxa dan il-qasam.
Jidher ċar li l-kriterji fl-għażliet ta’ min imexxi l-istituzzjonijiet tas-Saħħa f’pajjiżna mhux qed ikunu ċ-ċertifikati u l-esperjenza, iżda fatturi oħrajn.
U dan il-fatt qed iqanqal rabja kbira fost il-ħaddiema, sostna l-Partit Nazzjonalista.
Fid-dawl ta’ dan, il-Partit Nazzjonalista qal li qed jieħu nota tal-każi kollha ta’ inġustizzji li qed jaslulu, filwaqt li appella lill-Ministru Konrad Mizzi u lis-Segretarju Parlamentari Chris Fearne biex minnufih ireġġgħu lura din l-attitudni u jwettqu l-wegħda li huma stess għamlu, jiġifieri dik tal-accountability, it-trasparenza u l-meritokrazija.
Il-Ġiżwiti jappellaw lill-Gvern biex  quddiem it-theddida li huma rċevew permezz ta' balla f'ittra anonima, jagħlaq kemm jista' jkun malajr il-kontroversja dwar shooting range biswit Mount St Joseph fil-Mosta.
Il-kontroversja dwar ix-shooting range proposta 150 metru bogħod minn Mount St Joseph fil-Mosta tieħu dimensjoni ikbar hekk kif il-Ġiżwiti rċevew ittra anonima b'theddid u b'balla ġo fiha.
Dwar din it-theddida u dwar is-sitwazzjoni preżenti dwar il-proposta ta' shooting range ħdejn Mount St Joseph, Net News tkellem mal-Provinċjal tal-Ġiżwiti Fr.Patrick Magro li tkellem dwar laqgħa li kellhom mal-Gvern.
Jidher li minkejja l-impressjoni li l-Gvern għandu proġett għal shooting range ġdida, ir-realtà hi differenti.
Għall-Ġiżwiti t-theddida li rċevew hi serja.
Minkejja l-pressjoni li qed issir, l-appoġġ għall-Ġiżwiti kontra l-proposta tal-Gvern li jagħmel shooting range ħdejn Mount St. Joseph qed issaħħaħ l-appoġġ.
L-inċertezza dwar jekk Mount StJoseph hux se jibqa’ l-post li dejjem kien fejn is-silenzju jiddomina z-żona, tibqa’ tikber hekk kif għadu mhux magħruf il-futur ta' dan il-post li fih imorru madwar 10,000 persuna kull sena.
Il-Gaudos f’nofs kontroversja.
Tqum polemika dwar vapur tal-Gozo Channel li nofs triq lejn Għawdex reġa’ lura lejn iċ-Ċirkewwa.
Il-kumpanija Gozo Channel ammettiet li kien żball tagħha li l-vapur MV Gaudos ħalla n-nies l-art fiċ-Ċirkewwa.
Il-Partit Nazzjonalista ta verżjoni differenti minn tal-kumpanija u qal li dan kien każ ta’ abbuż ta’ poter mill-Ministru għal Għawdex li min-naħa tiegħhu ċaħad li talab li vapur jerġa’ lura.
Tard il-Ħadd filgħaxija, il-vapur MV Gaudos kien qabad triqtu miċ-Ċirkewwa lejn il-Port tal-Imġarr fejn kien se jorbot għal-lejl.
Fi stqarrija, il-Gozo Channel qalet li f’każi bħal dawn il-policy tal-kumpanija hi li meta jkun hemm passiġġieri u vetturi jistennew fuq il-moll dawn jitgħabbew u jittieħdu t-terminal tal-Imġarr, anke jekk il-vapur ikun fuq l-aħħar vjaġġ qabel jieqaf għal-lejl.
Il-kumpanija qalet li f’dan il-każ ma ġiex verifikat jekk hemm passiġġieri u vetturi jistennew u l-vapur MV Gaudos minnufih beda l-vjaġġ lejn l-Imġarr wara li ħatt fiċ-Ċirkewwa.
B’konsegwenza t’hekk għadd ta’ passiġġieri u vetturi tħallew l-art.
Il-Partit Nazzjonalista permezz tal-kelliema tiegħu għal Għawdex allega fi stqarrija li l-Ministru għal Għawdex għamel xenata fiċ-Ċirkewwa u sejjaħ lura l-vapur Gaudos.
Il-Partit Nazzjonalista qal li l-Ministru Refalo aġixxa b’mod skorrett u sejjaħ dan bħal abbuż u issa qed jitfa’ l-ħtija fuq ħaddieħor.
Il-Ministru Refalo ċaħad li sejjaħ lura l-vapur.
Il-Gozo Channel fl-istqarrija tagħha qalet li l-manager tal-ġurnata rċieva telefonata mill-Ministru ta’ Għawdex, li lmenta li l-vapur ħalla n-nies l-art. Fl-istqarrija l-kumpanija kkonfermat li l-Ministru ta’ Għawdex fl-ebda ħin ma ordna jew talab li l-vapur jirritorna ċ-Ċirkewwa biex jgħabbi lilu u l-passiġġieri l-oħra.
Il-kumpanija qalet li l-manager iddeċieda li l-Gozo Channel żbaljat u ordna lill-kaptan tal-vapur jirritorna ċ-Ċirkewwa biex jgħabbi lill-passiġġieri u l-karozzi li kien hemm jistennew fit-terminal.
Il-Gozo Channel skużat ruħha għal dan l-inċident u qalet li se tibqa’ tagħmel dak kollu possibbli biex tagħti l-aħjar servizz lill-passiġġieri.
Sadanittant fil-parlament il-Ministru għal Għawdex Anton Refalo qiegħed fuq il-mejda tal-kamra żewġ affidavit minn persuni li kienu qed jistennew il-vapur li fl-ebda ħin il-Ministru ma ordna li l-vapur jerġa’ lura.
Ebda żblokk fit-tilwima bejn l-HSBC u l-MUBE – għada l-ħaddiema jerġgħu ma jidħlux xogħol.
Il-ħaddiema tal-HSBC iddeċidew li jissuktaw bl-azzjoni ta’ strajk għalkemm għaddejjin sforzi ta’ medjazzjoni biex tinstab soluzzjoni għat-tilwima bejn l-MUBE u l-HSBC dwar it-tiġdid tal-ftehim kollettiv.
Sadanittant għat-tieni jum, l-HSBC ta servizz limitat minn uħud mill-fergħat tiegħu.
Maġġoranza assoluta tal-ħaddiema tal-HSBC membri tal-Union tal-Impjegati tal-Banek, l-MUBE, ivvuttaw favur li jkomplu bid-direttivi u l-Erbgħa ma jidħlux għax-xogħol.
Il-President tal-MUBE, William Portelli qal li disgħin fil-mija tal-ħaddiema segwew id-direttivi tal-Union u għat-tieni jum ma daħlux għax-xogħol.
Mill-banda l-oħra, kelliem għall-HSBC qal li t-Tlieta ngħata servizz t’emerġenza ta’ ġbid ta’ flus fi ħdax-il fergħa, fosthom fil-fergħat ta’ Raħal Ġdid, Tas-Sliema u l-Belt Valletta li taw dan is-servizz nhar is-Sibt ukoll.
L-istess kelliem qal li waqt li ħafna fergħat baqgħu magħluqa, xorta ngħata servizz mill-ATMs kollha.
Ftit minuti qabel bdiet laqgħa mal-ħaddiema tal-HSBC li fiha ġie deċiż li jissuktaw l-azzjonijiet industrijali, il-President Portelli m’eskludiex li jista’ jkun hemm żblokk fit-tilwima bil-medjazzjoni li qed issir mill-Assoċjazzjoni ta’ min iħaddem u mill-uffiċċju tal-Prim Ministru.
“Hemm medjazzjoni għaddejja però għad irridu naraw x’jiżviluppa u joħroġ minnha però sal-lum, sa issa għad m’hemm xejn konkret min-naħa tal-Bank u ovvjament ir-raġuni li qed niltaqgħu llejla biex naraw minn hawnhekk kif se nimxu mal-ħaddiema.”
Is-sur Portelli qal li l-MUBE ma tridx tibqa’ tiddiskuti għal dejjem iżda trid proposti konkreti fuq it-tiġdid tal-ftehim kollettiv.
Qal li fiċ-ċirkustanzi hemm theddida serja għan-negozjati tal-ftehim kollettiv hawn Malta.
“Li tiddiskuti dejjem mingħajr proposti konkreti m’għandek xejn.
Għandek ukoll imbagħad jibda dieħel id-dubju fuq job security li fil-verità anki t-threat tal-lock out li ħarġet l-HSBC ukoll skont aħna ma kinitx flokha għax jekk inti għandek xi ħaġa konkreta tipprova tpoġġiha fuq il-mejda biex tevitah dan ukoll il-fatt li r-relazzjonijiet industrijali hawn Malta kulħadd jaf x’inhuma u b’ buon sense tista’ tasal.”
Huwa fakkar li n-negozjati dwar il-ftehim kollettiv ilhom li bdew minn Ottubru tal-2013, u f’Awwissu tas-sena l-oħra, l-MUBE kienet ħasset li ntlaħaq ftehim.
Qal iżda li minn dak iż-żmien sal-lum ma kien hemm l-ebda konferma mill-HSBC li dak li kien miftiehem jiġi ffirmat.
L-evoluzzjoni tal-purċissjoni mill-Knisja Katidrali fiċ-Ċitadella.
Il-purċissjoni tal-Ġimgħa l-Kbira li toħroġ mill-Katidral ta’ Għawdex mhux dejjem kienet kif nafuha llum.
Din il-purċissjoni nibtet maż-żmien mid-devozzjoni lejn il-misteru tal-fidwa u l-kurċifiss.
Dun Joe Calleja li hu responsabbli minn din il-purċissjoni rrimarka li d-devozzjoni lejn il-kurċifiss kompliet tikber maż-żmien speċjalment mit-twaqqif tal-Fratellanza tal-Agunija fl-1654.
“Tliet snin wara t-twaqqif ta’ din il-Fratellanza kien inġieb kurċifiss tal-injam minn Ruma u ftit snin wara ġabu miegħu wkoll l-ewwel vara ta’ San Ġwann tad-Duluri, din nistgħu ngħidu kienet l-ewwel vara kbira li kien hawn f’dan il-Katidral.”
Dun Joe Calleja qal li l-ewwel vari li bdew joħorġu fil-purċissjoni tal-Katidral inġiebu Għawdex f’nofs is-seklu tmintax.
Qal li dawn il-vari iżda ma kinux joħorġu f’purċissjoni kif nafuha llum.
“Kienu nġabu ħames vari x’aktarx minn Sqallija wħud jgħidu li nħadmu hawn ċertament minn xi ħadd Sqalli għax tidher l-influwenza tal-arti Sqallija f’dawn il-vari u saru l-ħames misteri tar-rużarju li fihom nimmeditaw il-misteri tat-tbatija jiġifieri l-istatwa ta’ Ġesù fl-Ort, imbagħad għandna l-istatwa tal-kolonna, l-istatwa tal-porpra, imbagħad Ġesù Redentur u l-vara l-Kbira li kien hawn.”
Jingħad li dawn il-vari kienu jiġu esposti fil-Katidral kull ġimgħa tar-Randan u bihom kienet issir purċissjoni żgħira b’vara waħda kull ġimgħa.
“Kien hemm żmien meta dawn il-vari t’hawnhekk kienu jinżlu fil-Bażilika ta’ San Ġorġ u kienu ż-żewġ parroċċi joħorġu purċissjoni waħda fir-Rabat.
Imbagħad wara li reġgħet saret il-firda bdew joħorġu żewġ purċissjonijiet.”
Għalhekk il-purċissjoni tal-Ġimgħa l-Kbira b’seba’ vari mill-Katidral toħroġ sena fil-Ġimgħa l-Kbira u s-sena ta’ wara f’Ħadd il-Palm.
Dun Joe li qal li llum il-purċissjoni ħadet aktar il-forma ta’ pageant bis-sehem ta’ madwar 250 persuna lebsin ta’ persunaġġi Bibliċi jew suldati Rumani.
F’Ragusa ssir il-purċissjoni tal-Ġimgħa l-Kbira bi statwi ta’ artist Malti.
Il-purċissjonijiet tal-Ġimgħa l-Kbira mhumiex tradizzjoni ta’ Malta biss! Madankollu f’pajjiżi oħra hemm użanzi differenti.
 F’Ragusa Ibla fi Sqallija għandhom diversi statwi li jirrappreżentaw mumenti differenti mill-passjoni u l-mewt ta’ Ġesù, iżda fil-purċissjoni li ħarġet mill-Katidral fit-8.00 tal-lejla jintużaw biss żewġ statwi, it-tnejn xogħol artist Malti.
Fil-jiem li għaddew, crew minn Television Malta żar il-Katidral ta’ Ragusa Ibla.
Fl-Italja l-Ġimgħa l-Kbira mhux jum ta’ btala pubblika.
Għalkemm l-iskejjel ma jiftħux, mill-bqija hi ġurnata normali ta’ xogħol.
Għalhekk il-funzjonijiet fil-knisja jsiru tard waranofsinhar u fejn issir purċissjoni toħroġ filgħaxija.
F’Ragusa Ibla, li hi l-parti l-antika fin-naħa ta’ isfel ta’ din il-belt fi Sqallija, il-purċissjoni mill-Katidral ta’ San Ġorġ toħroġ fit-tmienja ta’ filgħaxija b’żewġ statwi biss.
Fuq quddiem Kristu Mejjet.
Warajh id-Duluri.
Il-purċissjoni tieħu l-forma ta’ pellegrinaġġ bin-nies bix-xemgħa f’idejhom u s-sehem tal-banda tal-post li ddoqq marċi funebri.
Dawn iż-żewġ statwi li saru fl-2007 u fl-2009 huma xogħol l-artist Malti: Aaron Camilleri Cauchi li kien ġie kummissjonat jagħmilhom mill-Kappillan tal-Katidral Dun Pietro Floridia li ra xogħlijiet tiegħu f’Malta u xtaq li jinħadmu fil-kartapesta.
“Ħaġa interessanti li bħal speċi Sqallija l-kartapesta aħna hawn Malta oriġinat minn Sqallija madwar 300 sena ilu u prattikament anki kif spjegali l-Kappillan illum il-ġurnata ma tantx għadek issib Sqallin li jaħdmu din it-teknika tal-kartapesta tradizzjonali.
Ridt ukoll noqgħod daqsxejn attent minħabba l-użanzi u t-tradizzjonijiet Sqallin allura l-istil għalkemm huwa stil tradizzjonali Malti però ridt ukoll inżomm f’moħħi l-istil li jogħġob lill-Isqallin allura anki bħala kuluri anki bħala mod kif tesprimi d-devozzjoni fil-vara huma daqsxejn differenti minn dawk Maltin li aħna mdorrijin bihom,” qalilna l-artist Aaron Camilleri Cauchi.
Għall-Katidral ta’ Ragusa, Aaron Camilleri Cauchi ħadem ukoll l-istatwa ta’ Kristu Rxoxt.
Il-Kappillan tal-Katidral stqarr li kien sodisfatt ħafna b’dan ix-xogħol artistiku u ma eskludiex li fil-ġejjieni jikkummissjona xogħol ieħor lill-artist Malti.
“Kuntent ħafna b’dawn l-istatwi u bil-mod il-mod daħlu fi qlub il-popolazzjoni ta’ Ragusa,” qalilna l-Kappillan tal-Katidral ta’ Ragusa Ibla.
Ma’ Television Malta, Dun Pietro Floridia tkellem dwar it-tradizzjonijiet tal-Ġimgħa Mqaddsa f’Ragusa li qal tibda f’Ħadd il-Palm fejn Ġesu Sagramentat jiġi espost għal 40 siegħa ta’ adorazzjoni.
Mill-Ħadd ukoll, minn knejjes differenti joħorġu purċissjonijiet bi statwi li jirrappreżentaw mumenti mill-passjoni ta’ Ġesù.
“Jidħlu hawnhekk fil-Katidral ta’ San Ġorġ fejn jibqgħu għal madwar 10 minuti li matulhom issir prietka qasira, segwita b’mumenti ta’ adorazzjoni quddiem is-Sagrament u jirritornaw proċessjonalment lejn il-knisja mnejn ħarġu.
Huma mumenti partikulari b’attendenza qawwija għal tradizzjoni li ntirtet minn ġenerazzjoni għal oħra.”
F’Ħadd il-Palm saru l-purċissjonijiet bl-istatwi tad-Duluri, il-Maddalena u Kristu marbut mal-kolonna.
It-Tnejn li għadda żewġ fratellanzi oħra ħadu statwi tagħhom proċessjonalment lejn il-Katidral: Kristu fl-Ort tal-Ġetsemani u Kristu fi ħdan il-Madonna.
It-Tlieta saret il-pruċissjoni bl-istatwa tal-Veronika.
Fiż-żjara fil-Katidral ta’ Ragusa Ibla, l-istatwa ta’ Kristu Rxoxt kienet mgħottija b’arazz kbir, magħruf bħala Tela Quaresimale, li tirrappreżenta x-xena tal-mewt ta’ Ġesù fuq il-golgota.
Din tpoġġiet f’Ras ir-Randan u issa titneħħa f’Sibt il-Għid mal-kant tal-Glorja u b’hekk l-Irxoxt jiġi jispikka fuq l-artal tal-Katidral.
Dawn it-tliet statwi li jirrappreżentaw mumenti differenti fil-Ġimgħa Mqaddsa mhumiex l-uniku rabta ta’ dan il-Katidral ma’ Malta.
F’Mejju huma bosta l-Maltin li jitilgħu hawnhekk għaċ-ċelebrazzjoni tal-festa titulari ta’ San Ġorġ.
L-istess Katidral ta’ Ragusa nbena fl-istess perjodu tal-Katidral tal-Imdina għax it-tnejn iġġarrfu bit-terremot tal-1693.
Mijiet jagħtu l-aħħar tislima lil Matthew Bartolo.
Għall-ħabta tat-3.00 ta’ waranofsinhar folla kbira ta’ nies inġabret fil-knisja ta’ Ħal Kirkop u fit-toroq tal-madwar fejn ingħatat l-aħħar tislima lil Matthew Bartolo.
Id-diżgrazzja li ħasdet f’qasir il-għomor lil Matthew, seħħet f’fabbrika tal-għamara meta huwa mifhum li nqabad minn qaddu f’magna tal-injam.
Il-quddiesa tal-funeral ġiet ikkonċelebrata mill-Arċisqof Charles Scicluna, li waqt l-omelija ddeskriva lil Matthew bħala żagħżugħ mimli enerġija u ġenerożità.
Il-mewt meta tkun qed taħdem biex twettaq il-ħolm tiegħek, hija kiefra, qal l-Arċisqof.
Tkellem dwar il-ħbiberija sabiħa li kien jaqsam Matthew ma’ sħabu u appella liż-żgħażagħ sabiex ikunu leali lejn xulxin u ma jużawx il-ħbiberija għal xi skop ieħor.
L-Arċisqof appella lil mijiet preżenti sabiex iħossu f’qalbhom dak li qed jgħidilhom Matthew mill-ġenna u biex bħalma resqu lejn il-Mulej illum, jimlew bl-istess mod il-knisja nhar ta’ Ħadd.
Il-ħemda fost dawk preżenti tixhed id-dieqa li l-mewt ta’ Matthew ħalliet fost il-Koppini u l-iżjed fost id-dilettanti tal-festa li kien magħruf fosthom bħala “l-Garguri”.
L-akbar telfa, iżda hija għall-ġenituri tiegħu ommu Claudette, missieru Leonard, ħuh Owen u t-tfajla tiegħu Marija.
Wara l-quddiesa tal-funeral, Matthew ingħata tislima mill-isbaħ minn sħabu tal-Kumitat u tas-Sezzjoni Żgħażagħ Ġużeppini, quddiem il-każin ta’ San Ġużepp.
F’messaġġ fuq l-għatba tal-każin, li ta’ kuljum kien jiffrekwenta Matthew, it-tfajla tiegħu Marija esprimiet l-akbar sentiment tad-diżgrazzja, “Inħobbok u se nibqa’ għal dejjem… tlift lilek, tlift kollox”.
Wassal il-messaġġ tiegħu wkoll, ħu Matthew, Owen, li filwaqt li qasam ma’ dawk preżenti wħud mill-memorji li qatta’ ma’ ħuh, qal li minkejja li Matthew m’għadux magħna xorta jħossu li qiegħed ħdejh.
Ma setax jonqos messaġġ mingħand sħabu tas-Sezzjoni Żgħażagħ Ġużeppini li fakkru l-karattru ferrieħi ta’ seħibhom, iċ-ċajt tiegħu u tifkiriet oħra.
“In-nuqqas ta’ Matthew se jinħass wisq, fil-marċi brijjużi tal-festa, fl-attivitajiet, fil-maħżen, waqt l-armar u waqt in-nar tal-art,” qalu sħabu filwaqt li wegħduh li ma jinsewh qatt, imqarr jekk jgħaddu ħamsin festa oħra, “inkunu għadna niftakru fik u nsemmuk.”
Min taħseb li int? – priġunier lill-Maġistrat.
Imġiba mill-iktar arroganti fil-konfront ta’ Maġistrat u Spettur tal-Pulizija wasslet biex priġunier ġie mmultat €100 għal disprezz.
Sylvester James, magħruf bħala ‘l-Bomba’, waqt li kien qed jixhed fil-kumpilazzjoni kontra Jason Decelis, li jinsab akkużat li attakka gwardjan tal-ħabs, interrompa s-seduta u dar lejn il-Maġistrat Aaron Buġeja u l-Ispettur Spiridione Zammit u qallhom min jaħsbu li huma.
Kien hawn li l-Maġistrat immultah l-ewwel €50, iżda l-priġunier qal li jista’ jwaħħlu kemm irid għax ma kienx ser iħallas ċenteżmu u minflok jikkonvertihom f’ħabs.
Il-Maġistrat wissieh għat-tieni darba u mmultah €50 oħra.
Hawn il-priġunier staqsa lill-Maġistrat b’mod sarkastiku jekk jaċċettax ċekk jew jippreferix flus kontanti u qallu li ma jimpurtahx għax huwa l-Bomba!
Il-proċeduri kontra Jason Decelis bdew wara li inkjesta Maġisterjali kkonkludiet li l-allegazzjonijiet li għamel kontra gwardjan tal-ħabs ma kinux minnhom.
Decelis qed jiskonta sentenza ta’ 25 sena ħabs għall-qtil tat-tfajla ta’ 18-il sena Rachel Bowdler li l-katavru tagħha kien instab f’għalqa fl-Imġarr f’Mejju 2001.
Hija kienet tpoġġiet fl-għalqa wara li ntilfet minn sensiha b’overdose ta’ eroina meta hi u Jason kienu fil-flat t’ommu f’Buġibba. 
Il-każ ikompli.
Resident tal-Facilità Korrettiva ta' Kordin, Marco Pace, magħruf bhala 'l-Pinzell' u li jinsab f'Divizjoni 5, jinsab fuq strajk tal-guh wara li tnaqqsulu l-visti mill-familjari tiegħu.
Minn informazzjoni li għandu dan is-sit jirrizulta li kollox beda wara li seba' xhur ilu Pace instab pozittiv li pejjep il-haxixa. 
Issa, minkejja li Pace qed jinsisti li ma regax pejjep il-ħaxixa, it-traċċi baqgħu jinstabu fuq Pace.
Jirriżulta li traċċi tal-ħaxixa normalment jibqgħu jkunu registrati sa sitt xhur wara.
Konsegwenza t'hekk, Pace qed jithalla jkollu biss żjara bazika wahda minflok tnejn fil-gimgħa.
Dan wassal biex it-tfajla tiegħu, li għandha tewmin ta' tliet snin u nofs minn Pace, ilha gimgħa ma tara lil zewgha, minħabba li z-zjarat qed jinqasmu bejnha u bejn ommu.
Dan hu t-tieni strajk tal-guh li beda Mario Pace fl-ahhar jiem kawża ta' din is-sitwazzjoni.
Qraba ta' Pace qed jinsistu li din hi sitwazzjoni ingusta, li minħabba fiha qed ibatu wkoll uliedu, għaliex Pace qed jinsisti li ilu seba' xhur mingħajr ma jmiss sustanzi illeċiti.
Iktar minn hekk Pace u qrabatu qed jinsistu li għal iktar minn darba ppruvaw jiltaqgħu mad-Direttur tal-ħabs biex jitkellmu dwar din is-sitwazzjoni.
Madankollu spjegaw li kull darba li talbu laqgħa kien kollu għalxejn.
Zagħzugħ, li bhalissa għaddej bi strajk tal-guh, qed jikkunsidra li jharrax il-mod tiegħu ta’ protesta billi, minbarra li ma jikolx, ma jixrobx.
Daniel Lanzon, li hu pazjent fl-isptar Monte Karmeli, ilu ma jikolx minn nhar is-Sibt li għadda.
Qed jishaq li jekk l-awtoritajiet tal-isptar ma jihdux azzjoni fuq permess li tnehhielu mingħajr raguni, se jibda ma jixrobx ukoll.
Iz-zagħzugħ spjega li hu kien imur għal terapija f’dar tal-patrijiet fejn jinzammu tfal mingħajr dar.
Qal li biex jagħmel dan kellu permess speċjali, li tnehhielu minn nhar il-Ġimgħa filgħaxija.
Sahaq li l-permess qatgħuhulu minhabba dik li qed jallega hi akkuża falza minn konsulent li kien “dejjem jheddu” għax hu kien ressaq rikors fil-konfront tiegħu biex jinbidel il-konsulent.
Lanzon qed jinsisti li hu l-konsulent li akkuzah li gera “giri sfrenat bil-karozza”, li dan mhux veru u li hu għandu x-xhieda tal-istess patrijiet li dak il-hin kien fil-bini u li ħareġ biss biex jagħmel xi qadjiet.
Iz-zagħzugħ qed jappella lill-awtoritajiet tal-isptar biex jiehdu azzjoni għaliex sa dal-għodu kienu għaddew 42 siegħa minn xhin beda l-istrajk tal-guh u ħadd ma intervjena.
Wara sensiela ta' inċidenti rrappurtati ta' għasafar protetti maqtula jew feruta, u tlett ijiem qabel l-għeluq tal-istaġun tal-kaċċa fir-rebbiegħa, il-Prim Ministru Joseph Muscat għalaq l-istaġun b'mod prematur.
L-aħħar inċident seħħ it-Tnejn kmieni waranofsinhar, fl-Iskola Primarja tal-Kulleġġ St Edward's, fejn għasfur protett waqa' ferut fil-grawnd tal-Iskola.
Fuq Twitter, il-Prim Ministru kiteb li dan l-inċident mhuwiex skużabbli.
Madankollu, Muscat kiteb li kien hemm tnaqqis drastiku fl-illegalitajiet.
Wara l-ewwel każijiet, li fihom anke ġew arrestati l-kaċċaturi involuti, il-Gvern kien qal li lest jagħlaq l-istaġun biss f'każ ta' "illegalitajiet flagranti".
Meta kien ħabbar li l-istaġun tal-kaċċa fir-rebbiegħa se jinfetaħ, wara r-Referendum tal-11 ta' April, il-Prim Ministru kien indirizza konferenza tal-aħbarijiet minn Kastilja.
Madankollu, il-waqfien tal-istaġun kellu jitħabbar minn fuq Twitter minħabba li l-Prim Ministru bħalissa jinsab fuq żjara fl-Ażerbajġan.
Fil-każ tat-Tnejn, studenti tal-iskola primarja tal-Kulleġġ St Edward's fil-Birgu ħadu qatgħa kbira hekk kif f'mument minnhom taqa' tajra fil-bitħa tal-iskola waqt li kienu qegħdin bil-break.
Minn informazzjoni li għandu NET News jirriżulta li t-tajra, tar-razza Spanjulett, intlaqtet minn tiri u waqgħet fil-grawnd tal-futbol tal-iskola għall-ħabta tan-12.30pm.
Persuni li kienu fuq il-post qalu li t-tajra intlaqtet minn tir u mbagħad intlaqtet minn tir ieħor.
B'kollox instemgħu ħames tiri li kienu sparati minn barra l-iskola.
Fuq il-post issejħet il-pulizija tal-ALE li ħadet lill-għasfur għall-kura.
Fi stqarrijiet separati relatati ma’ dan l-inċident, il-Federazzjoni Kaċċaturi Nassaba Konservazzjonisti (FKNK) u l-Kaċċaturi San Ubertu (KSU) ikkundanaw dan il-każ u appellaw lill-pubbliku għall-informazzjoni.
Huma qalu li għandha ssir ġustizzja ħarxa u immedjata fil-konfront ta' dan il-kaċċatur.
L-ishma ta’ Tigne Mall telgħu b’4.3%
Id-dollaru Amerikan tbaxxa kontra basket ta’ muniti llum wara li l-President tal-Federal Reserve, Janet Yellen, uriet il-fehma li l-bank ċentrali mhux se jkun mgħaġġel biex jgħolli r-rati ta’ interessi
L-isterlina llum laħqet l-ogħla rata kontra d-dollaru,  sostnuta minn ottimiżmu dwar il-qagħda ekonomika fir-Renju Unit imqabbla ma’ sħabha fl-Ewropa.
Dan għen lill-ishma Ingliżi jilħqu prezzijiet rekord.
Muniti ta’ pajjiżi emerġenti ssaħħew kontra d-dollaru Amerikan u l-ishma laħqu l-ogħla livell fi 12-il ġimgħa.
Dan minħabba dejta tajba dwar il-manifattura fiċ-Ċina li kienet aħjar milli mistennija u minħabba li l-Federal Reserve wera li ma għandu ebda għaġla biex jgħolli l-interessi.
L-indiċi tas-swieq finanzjarji llum kollha tbaxxew, l-aktar il-FTSE 100 li tilef 0.38%.
L-indiċi ewlieni fl-Ingilterra rtira mil-livell rekord tas-sessjoni ta’ qabel, b’telf fl-ishma tal-grupp tal-inġinerija Weir Group wara twissija dwar waqgħa sinifikattiva fid-dħul tiegħu matul din is-sena.
Id-Dow Jones u n-Nasdaq tilfu 0.08% u 0.12% rispettivament.
Min kien il-“Papa t-Twajjeb”?
Angelo Roncalli twieled nhar il-25 ta’ Novembru 1881 f’Sotto il Monte, fil-provinċja ta’ Bergamo fin-naħa ta’ fuq tal-Italja.
Kien ir-raba’ wild fost 13-il aħwa f’familja ta’ bdiewa li hu stess sejjaħ bħala “fqira, iżda mimlija dinjità”.
Hu ġie ordnat saċerdot fl-1904.
Ftit qabel ma qaddes għamel riflessjoni li biddlitu kompletament.
Hu jgħid li ma jistax ikun kopja ta’ xi qaddis bħal Sant’Injazju ta’ Loyola, jew San Stanislaw Kostka: jista’ jkun biss Angelo Roncalli li jsir qaddis.
Fehem li l-bidu tal-qdusija huwa l-persuna fiha nnifisha.
Minn hawn inbidel u beda joħroġ il-karattru tiegħu li ħafna għadhom jiftakruh miż-żmien li mexxa l-Knisja.
Fl-Ewwel Gwerra Dinjija bagħtuh fl-isptar ta’ Bergamo bħala surġent.
Ftit wara sar Kappillan militari u wara l-gwerra ġie nkarigat mill-ġbir ta’ fondi għall-għajnuna lit-Taljani.
Fl-1925 ġie ordnat Isqof u għażel bħala motto “Ubbidjenza u Paċi”.
Minnufih wara serva bħala Nunzju fil-Bulgarija, it-Turkija u Franza.
Meta kien Franza, il-Prim Ministru Robert Schuman iddeskrivieh hekk:  “Hu l-unika persuna f’Pariġi li fil-preżenza tagħha jien inħoss sensazzjoni fiżika ta’ paċi.”
Fl-1953 inħatar Patrijarka ta’ Venezja minn fejn ħames snin wara telaq għall-Konċistorju li kellu jagħżel Papa ġdid suċċessur ta’ Papa Piju XII.
Il-Kardinal Angelo Roncalli ġie elett Papa nhar it-28 ta’ Ottubru 1958 fl-età ta’ 77 sena.
Ħa l-isem ta’ Ġwanni XXIII u l-poplu beda jsejjaħlu l-“Papa buono” – il-“Papa t-Twajjeb.”
Il-karattru ċajtier u d-daħka fuq fommu kienet tispikka l-ħin kollu, anke f’mumenti ta’ serjetà.
F’jum l-għażla tiegħu, iċ-ċerimonier ħassu mifxul għax intebaħ li ma kellux libsa ta’ Papa li tiġih.
Il-ħajjat kien lesta tlitt ilbiesi iżda l-kbira kienet twila wisq għalih u ż-żgħira dejqa ħafna.
F’dak il-mument, f’nofs ċajta l-Papa qalilhom: “Kulħadd riedni nsir Papa barra l-ħajjat!”
Darba xi ħadd staqsa lill-Papa Ġwanni XXIII kemm għandu nies jaħdmu l-Vatikan.
Bi tbissima hu weġibhom: “mhux aktar minn nofshom!”
Lil dan il-Papa bin il-bdiewa, ċajtier u xwejjaħ, għall-ewwel ħafna bdew jarawh bħala “Papa ta’ tranżizzjoni”, sakemm jinstab xi ħadd aħjar minnu! Fi ftit ġimgħat, malajr intebħu li ma kellhomx raġun!
Tliet xhur mill-bidu tal-pontifikat, Ġwanni XXIII ħabbar proċess ta’ tiġdid fil-Knisja Kattolika permezz tal-Konċilju Vatikan II.
Il-Konċilju beda jiltaqa’ f’Ottubru 1962.
Baqa’ popolari d-diskors li għamel fil-ftuħ tal-Konċilju Vatikan II, diskors spontanju mit-tieqa tal-Palazz Appostoliku waqt purċissjoni Aux Flambeaux, diskors lill-folla kbira fid-dawl tal-qamar li baqa’ magħruf bħala d-‘diskors tal-qamar’.
Il-Konċilju Vatikan II kompla u ntemm fi żmien is-suċċessur tiegħu, il-Papa Pawlu VI.
Kien bniedem ta’ djalogu ma’ kulħadd, ma kienx iżomm lura mid-djalogu ma’ reliġjonijiet oħra u ħadem ħafna għad-djalogu bjen l-Insara u l-Lhud.
Kien l-ewwel wieħed li ħareġ mill-Istat tal-Vatikan u mar f’pelleġrinaġġ lejn Loreto u Assisi.
Il-Papa Ġwanni XXIII wera preokkupazzjoni għall-problemi soċjali ta’ żmienu.
Kien Papa ta’ kulħadd.
Fil-Milied tal-1958 mar jara t-tfal morda fi sptar u l-għada żar lill-priġunieri fil-Ħabs Reġina Coeli f’Ruma.
Ikkanonizza lil San Martin de Porres li kien iben barra ż-żwieġ ta’ waħda qaddejja ta’ ġilda sewda u ta’ nobbli Spanjol.
Hu l-awtur ta’ tmien enċikliċi fosthom tnejn soċjali: ‘Mater et Maġistra’ u “Pacem in Terris”, li hu ndirizza mhux biss lill-Insara iżda wkoll lill-“bnedmin kollha ta’ rieda tajba.”
Kien Papa maħbub minn kulħadd.
Miet nhar it-3 ta’ Ġunju 1963 wara biss ħames snin bħala suċċessur ta’ San Pietru.
Kien ibbeatifikat mill-Papa Ġwanni Pawlu II fit-3 ta’ Settembru 2000.
Koppja Ingliża ilha 40 sena żżur ‘l Għawdex kull sena.
In-numru ta’ ljieli fi stabbilimenti turistiċi f’Għawdex, is-sena l-oħra laħaq  ‘il fuq minn 320,000, li ssarraf fi tkabbir ta’ kważi 4% fuq l-2013.
Il-koppja Ingliża Robert u Marlese Salmond ilhom iżuru Għawdex kull sena għal dawn l-aħħar 40 sena, u l-għeruq li għandhom f’din il-gżira llum il-ġurnata jagħmilhom residenti tal-post.
Hekk iddeskriviet is-sinjura Anna Farrugia lil Robert Salmond, Ingliż ta’ 77 sena li flimkien ma’ martu Marlese iqattgħu l-btajjel tagħhom f’Għawdex  biss.
Ir-relazzjoni tal-koppja Salmond ma’ din il-gżira tat-tliet għoljiet bdiet 40 sena ilu f’nofs ta’ lejl li matulu f’baħar imqalleb waslu Għawdex għall-ewwel żjara tagħhom.
Il-koppja Salmond iqattgħu daqs tmien ġimgħat fis-sena Għawdex u dejjem f’Marsalforn.
Is-seħer ta’ din il-gżira Għawdxija s-sena l-oħra wassal biex ikomplu jiżdiedu t-turisti lejha.
Minn 2.3 miljun passiġġier li qasmu lejn Għawdex is-sena l-oħra, madwar 945,000 kienu turisti jew viżitaturi barranin.
Ċifri uffiċjali dwar il-kontribut tal-industrija tat-turiżmu fl-ekonomija Maltija juru li s-sehem tal-industrija tat-turiżmu f’Għawdex f’termini ta’ nfiq għas-sena l-oħra ammontat għal kważi nofs il-prodott gross domestiku Għawdxi – jew madwar €180 miljun.
Imma x’jibqa’ jħajjar lil Robert u martu Marlese jiġu Għawdex? Għall-mistoqsija, wiċċhom jixgħel, għax m’hemmx sema kaħlani u xemx isbaħ milli jsibu hawn.
Il-koppja Salmond tul dawn is-snin għamlu ħafna ħbieb, imma l-iktar mal-koppja Renato u Anna Farrugia, li matul is-snin sa mill-ewwel żjara tagħhom f’Għawdex baqgħu jqisu lil xulxin bħala parti mill-familja.
Ħallejniehom Marsalforn, fejn Robert għadu jiftakar kull tibdila li saret f’dan il-villaġġ Għawdxi mal-baħar.
Li ma tbiddlitx iżda, hija l-ħerqa li biha huwa u martu Marlese jibqgħu jiġu lejn Għawdex sena wara l-oħra.
Skandlu fil-votazzjoni tal-ġurija mill-Montenegro u l-Maċedonja għall-Eurovision.
Ir-riżultati tal-voti tal-ġurija tal-Eurovision mill-Montenegro u Maċedonja allegatament mhumiex jingħaddu mal-voti finali wara irregolaritajiet.
Għaldaqstant il-voti ta’ dawn iż-żewġ pajjiżi ttieħdu kompletament minn dawk tat-televoting, minflok nofs tat-televoting u nofs tal-ġurija, kif suppost isir.
Fi tweets, l-uffiċċju tal-istampa tal-Eurovision wara li kkonfermaw ir-rebħa tal-Iżvezja qalu li l-voti ta’ dawn iż-żewġ pajjiżi ma jistgħux jgħoddu mal-voti finali.
L-istqarrija tgħid li r-riżultati tal-ġurija tal-Maċedonja u l-Montenegro għas-serata finali kellhom jiġu esklużi wara konsultazzjoni ma’ Pricewaterhouse Coopers,  l-osservatur independenti tal-votazzjoni tal-Eurovision.
Qalet ukoll li d-deċiżjoni ttieħdet mis-supervisor eżekuttiv u ċ-chairman tal-grupp tar-referenza.
Qalet ukoll li l-esklużjoni taż-żewġ ġurija se tiġi diskussa f’aktar dettall fil-laqgħa li jmiss tal-grupp tar-referenza f’Ġunju.
Dawn ir-riżultati mhumiex se jaffettwaw lill-kanzunetta rebbieħa.
Dilettanti tal-għasafar jitpaxxew b’Black Wing Stilts u Monakella fir-riserva tal-Għadira.
Hija waħda mill-aktar riservi natural sbieħ fil-gżejjer Maltin: dik tal-Għadira li llum infetħet għall-membri tal-pubbliku biex ikun jistgħu josservaw mill-qrib l-għasafar fir-riserva.
Nicholas Galea li huwa membru tal-Birdlife spjega li r-riserva hija speċjali minħabba l-kundizzjonijiet klimatiċi speċifiċi ta’ din iż-żona, li fiha jiltaqgħu flimkien bajja u wied.
Iż-żona ilha taħt il-protezzjoni tal-awtoritajiet mill-1978.
Nicholas spjega li l-għadira tattira bosta għasafar li jużaw din ir-riserva naturali biex jieqfu għall-mistrieħ waqt li jkunu qed ipassu u biex ibejtu.
Qal li bħalissa hemm attrazzjoni speċjali minħabba li hemm żewġ speċi ta’ għasafar tal-plajja li qed ibejtu.
Dawn huma l-black winged stilts li bdew ibejtu xi snin ilu u din is-sena għandhom erbat ifrieħ …  u l-monakella li huma speċi ta’ għasafar li ilhom ibejtu għalaktar minn 25 sena fir-riserva.
L-uffiċjal tal-Birdlife spjega li kieku ma kienx għar-riserva, l-għasafar ma kienx ikollhom fejn ibejtu.
Matul il-ġurnata saru għadd ta’ attivitajiet fosthom fejn tpoġġew ċrieket ma saqajn l-għasafar biex wieħed ikun jista’ jsegwi l-vjaġġi li jagħmlu; passiġati li tmexxew minn gwida u taħdidiet dwar il-karatteristiċi tal-ispeċi tal-għasafar li hemm fir-riserva naturali.
Għada jibda x-xogħol ta’ manutenzjoni fuq il-bajja ta’ San Ġorġ.
Minn għada jibda x-xogħol ta’ manutenzjoni fuq il-bajja ta’ San Ġorġ, f’San Ġiljan.
Dawn ix-xogħlijiet se jsiru bejn it-Tnejn 25 u l-Ħamis 28 ta’ Mejju.
Min-naħa l-oħra x-xogħol fuq il-perched beach ta’ Buġibba mistenni jsir bejn il-Ħamis 28 u s-Sibt 30 ta’ Mejju.
L-MTA fi stqarrija qalet li minħabba li dawn il-bajjiet huma artifiċjali huwa importanti li ssirilhom manutenzjoni regolari, għaldaqstant allokat dawn il-perodji biex isir dan ix-xogħol.
Din il-manutenzjoni ssir billi jżidu r-ramel fil-bajjiet.
L-MTA qalet ukoll li minħabba r-regoli tas-sigurtà tat-toroq, meta r-ramel ikun qed jitpoġġa fil-bajja, it-toroq li jmissu mal-bajja – Triq ix-Xatt ta’ San Ġorġ u parti minn Dawret il-Gżejjer – se jinżammu magħluqa wkoll.
Qalet li x-xogħlijiet se jsiru kemm matul il-ġurnata kif ukoll matul il-lejl sabiex jitlesta fl-iqsar żmien possibbli.
Bil-filmat: Mara l-isptar wara li ttajret fil-Gżira.
Mara ta’ 34 sena ttieħdet l-Isptar Mater Dei għall-kura wara li ttajret fil-Gżira.
L-inċident seħħ fi Triq Tas-Sliema, għall-ħabta tan-12.30 ta’ wara nofsinhar.
Il-mara ttajret minn raġel ta’ 32 sena minn tas-Sliema li kien qed isuq karozza tat-tip Peugeot.
Fuq il-post issejħet ambulanza li ħadet lill-mara l-Isptar Mater Dei għall-kura.
Il-kundizzjoni tagħha għadha mhux magħrufa.
Raġel akkużat li ġiegħel kelb isofri wara li tefgħu f’bir mimli bl-ilma.
Raġel ta’ 56 sena mill-Isla ngħata l-ħelsien mill-arrest wara li ġie akkużat li tefa’ kelb f’bir bl-ilma.
Eugenio Galea, li qal li jaħdem ma’ Kunsill Lokali, ammetta li ġiegħel il-kelb isofri minn uġigħ, tbatija u dwejjaq mingħajr bżonn.
Il-kelb ġie salvat wara azzjoni immedjata mill-pulizija.
Il-Maġistrat Antonio Mizzi wissa lill-akkużat li kien se jintbagħat il-ħabs jekk ma jweġibx li hu ħati u għalhekk biddel id-deċiżjoni tiegħu.
Galea ngħata ħelsien mill-arrest fuq garanzija personali ta’ €1,000.
Jipprotestaw kontra l-użu tal-pestiċidi f’postijiet pubbliċi.
Membri tal-Clean Food Movement ipprotestaw fil-Belt kontra l-użu tal-pestiċidi f’postijiet pubbliċi.
Armati b’kartelluni b’messaġġi kontra prodotti ġenetikament modifikati u l-użu tal-pestiċidi, huma mxew tul Triq ir-Repubblika biex joħolqu kuxjenza dwar il-perikli li jinħolqu bl-użu ta’ dawn is-sustanzi li jintużaw fil-bexx.
Il-kelliem tal-moviment John Portelli qal li kien sorpriż li minn stħarriġ li wettaq il-moviment kien hemm sitt Kunsilli Lokali li qalu li jagħmlu użu minn pestiċidi f’postijiet pubbliċi.
Dawn huma l-Kunsilli taż-Żejtun, in-Naxxar, Marsascala, il-Kalkara, il-Furjana u Ħal Balzan.
Dsatax-il Kunsill Lokali qalu li jużaw apparat motorizzat biex jaqtgħu l-ħaxix ħażin tagħhom filwaqt li l-maġġoranza tal-Kunsilli Lokali ma weġbux jużawx pestiċidi.
“Il-kanċer f’Malta dejjem tiela’ bħall-kumplament tal-Ewropa u tad-dinja u nafu llum fiċ-ċert li ħafna mill-kawża ta’ dan il-mard speċjalment tal-kanċer ġej minn dawk is-sustanzi u kimika pestiċidi li qed jintużaw fis-sistema tal-ikel u fl-ambjent ta’ madwarna biex jikkontrollaw l-insetti.”
Mistoqsi għaliex l-attività ngħatat l-isem ta’ Mixja kontra Monsanto, is-Sur Portelli spjega li l-Monsanto hija korporazzjoni Amerikana li tipproduċi pestiċidi u prodotti ġenetikament modifikati.
Qal li hemm provi li dawn il-pestiċidi jagħmlu l-ħsara u l-konsegwenzi tagħhom jistgħu jkunu fatali għal dawk li jmissu direttament magħhom.
Spjega li l-moviment qed jitlob lill-Gvern biex jimplimenta pjan ta’ azzjoni nazzjonali dwar l-użu tajjeb tal-pestiċidi, b’mod li dawn jonqsu jew ikunu evitati kompletament, l-aktar f’żoni residenzjali u f’postijiet pubbliċi.
L-Għaqda Ġurnalisti Sports f’laqgħa uffiċjali mal-MBA.
Il-Kumitat Eżekuttiv tal-Għaqda Ġurnalisti Sports għamel laqgħa ta’ korteżija lill-ogħla uffiċjali tal-Malta Basketball Association fil-kwartieri tal-Assoċjazzjoni f’Ta’ Qali.
Fil-laqgħa ġew diskussi bosta suġġetti marbuta mal-ħidma tal-ġurnalisti u kif il-media lokali tista’ tkun proattiva iktar fir-rapporti dwar il-kompetizzjonijiet kollha organizzati mill-Malta Basketball Association.
Il-President tal-MBA Paul Sultana u s-Segretarju Ġenerali Joe Muscat flimkien mad-delegazzjoni tal-GħĠS żaru l-kumpless ġdid li huwa infrastruttura mill-aktar moderna u li fih l-Assoċjazzjoni investiet bil-bosta.
Dan jinsab biswit il-Padiljun fejn isir il-logħob uffiċjali u li qed iservi sabiex klabbs lokali kif ukoll tfal u żgħażagħ ikollhom iktar spazju u ħin jipprattikaw dan l-isport.
Waqt il-laqgħa uffiċjali ntlaħaq ftehim fejn l-MBA aċċettat ukoll it-talba li l-media card tal-Għaqda Ġurnalisti Sports tkun rikonoxxuta wkoll minn din l-assoċjazzjoni, b’hekk l-MBA ngħaqdet ukoll ma’ diversi assoċjazzjonijiet nazzjonali oħra li jirrikonoxxu l-media card tal-Għaqda Ġurnalisti Sports.
Iż-żewġ naħat qablu wkoll li mill-edizzjoni ta’ din is-sena s-Super Cup tal-MBA se tingħata l-isem ta’ Għaqda Ġurnalisti Sports Super Cup.
Id-delegazzjoni tal-Għaqda Ġurnalisti Sports kienet magħmula mill-President Charles Camenzuli, il-Viċi President Mario Bonniċi, Sandro Micallef bħala Segretarju Ġenerali u Nigel Mifsud responsabbli mir-relazzjonijiet pubbliċi tal-Għaqda Ġurnalisti Sports.
Dawn il-laqgħat huma parti minn sensiela ta’ laqgħat li l-eżekuttiv tal-GħĠS għamel mill-bidu ta’ dan it-terminu ta’ erba’ snin.
Laqgħat simili saru mal-MFA, l-ASA u l-KMS kif ukoll saru laqgħat mal-amministraturi tal-isport f’Għawdex.
Fil-ġimgħat li ġejjin huwa ttamat li jsiru laqgħat simili mal-Kumitat Olimpiku Malti kif ukoll mal-Malta Racing Club.
Il-Malta Football Association (MFA) tagħmel referenza għall-artiklu miktub mis-Sur Joe Mikallef.
F’dan l-artiklu, is-Sur Mikallef qiegħed jagħmel allegazzjonijiet illi minn sorsi tiegħu persuni involuti fil-qasam tal-futbol Malti tawh informazzjoni illi, “saħansitra fil-Malta Football Association (MFA) hemm persuna jew aktar li huma … suspettati u involuti, direttament jew indirettament” f’xi forma ta’ korruzzjoni fil-futbol Malti.
Il-Malta Football Association (MFA) tagħmel referenza għall-artiklu miktub mis-Sur Joe Mikallef, bit-titlu ‘Suspett ta’ ‘brimba’ fl-MFA fil-logħob illegali tal-betting’, fil-ħarġa tal-gazzetta ‘il-Mument’ tal-lum 24 ta’ Mejju 2015.
Oltre dan tali artiklu jkompli illi l-istess sorsi taw informazzjoni lil dan il-ġurnalist illi persuni qrib il-futbol lokali, direttament jew indirettament involuti fil-Premier League qegħdin regolarment jixtru plejers tat-tim tagħhom stess jew ta’ ħaddieħor b’rabta ma’ mħatri li jkunu saru fuq il-logħob kemm f’Malta kif ukoll barra minn Malta.
L-MFA qiegħda fl-ewwel lok tistieden lil dan il-ġurnalist u lill-editur tal-gazzetta  ‘il-Mument’ li jekk għandhom xi informazzjoni, jew inkella s-‘sorsi’ tiegħu għandhom xi informazzjoni dwar dak allegat fl-artiklu msemmi, dawn għandhom minnufih jinfurmaw lill-Pulizija sabiex tinbeda l-investigazzjoni neċessarja, hekk kif inhuma obbligati bil-liġi.
Għall-fini tal-korrettezza l-MFA tinforma li fil-każ tal-partita play-off bejn Mosta FC u Gżira United FC, fil-jiem li preċedew il-partita, uffiċjali taż-żewġ klabbs avviċinaw lill-Integrity Officer tal-MFA sabiex jgħidulu li kellhom suspett illi l-plejers tagħhom kienu qed jiġu offruti ammonti ta’ flus sabiex jitilfu l-partita.
Madankollu, tali dikjarazzjonijiet kienu biss suspetti li ma kinux ibbażati fuq fatti, u fl-ebda ħin ma ġew prodotti provi.
Minn hemmhekk il-President ta’ Gżira United FC, talab lill-MFA sabiex tara jekk tistax tintervjeni sabiex ma jsirux imħatri fuq il-partita.
L-MFA tkellmet mal-kollaboraturi stretti tagħha fl-industrija tal-imħatri biex tara jekk teżistix din il-possibilità u ġie deċiż li dawn il-partners tal-MFA għandhom jagħtu l-parir lill-kumpaniji li joffru tali mħatri sabiex il-logħba ma tkunx ‘listed’ bħala prekawzjoni.
L-MFA kkuntattjat ukoll lill-Pulizija sabiex tinfurmaha b’dawn l-iżviluppi u wara li l-Pulizija rat illi dak allegat kien ibbażat biss fuq xnigħat huma qablu wkoll illi l-MFA għamlet sew li ħadet il-prekawzjoni neċessarja mal-kumpaniji tal-imħatri.
Min-naħa tagħha l-Malta Gaming Authority (MGA) irċeviet ittra minn Gżira United FC fejn din ġiet infurmata illi l-klabb kellu ‘suspetti fondati’ illi l-partita kienet ser tkun suġġett għal atti ta’ korruzzjoni għall-fini ta’ mħatri, fosthom li l-partita kienet ser tispiċċa bir-riżultat ta’ 3-2.
L-MGA fl-ebda ħin ma ġiet provduta b’xi provi dwar dak allegat minn Gżira United FC.
Madankollu l-MGA ħadet hi wkoll passi preventivi u infurmat lill-kumpaniji tal-imħatri sabiex jekk jista’ jkun ma joffrux din il-partita għal-logħob tal-imħatri.
Imkien ma ssemmew ċifri ta’ flus kif allegat fl-artiklu fuq imsemmi.
L-MFA tinforma illi meta jkun hemm partiti deċiżivi lejn tmiem l-istaġun dejjem ikun hemm xnigħat li jista’ jkun hemm xi korruzzjoni fl-istess partiti.
Madankollu f’99% tad-drabi dawn ikunu bbażati iktar fuq xi biża’ ta’ telf tal-partita jew nuqqas ta’ fiduċja bejn il-klabbs, iktar milli fuq fatti konkreti.
Il-ġlieda kontra l-korruzzjoni fil-futbol dejjem kienet prijorità għall-MFA u dan jixhdu l-fatt illi l-MFA qiegħda fuq quddiem nett tmexxi t-task force illi ħolqot li qiegħda tindirizza din il-problema bl-għajnuna tal-Gvern, l-Oppożizzjoni, il-Pulizija, l-MGA u l-Kunsill Malti għall-Isport.
Madankollu wieħed irid jifhem illi kemm l-MFA, kif ukoll il-partners tagħha f’din il-ġlieda, inkluża l-Pulizija, ma jistgħux u mhumiex ser jieħdu passi fuq sempliċi xnigħat li jkunu qed jingħadu fit-triq.
Il-passi jittieħdu meta jkun hemm fatti konkreti li juru li partita tista’ tkun suġġett għal atti ta’ korruzzjoni u l-MFA temmen illi s-soċjetà kollha għandha obbligu li tagħmel l-istess, inkluża l-media li għandha rwol importanti ferm f’din il-ġlieda.
Però l-istess media għandha toqgħod attenta li tirrapporta l-fatti u mhux is-suspetti ta’ individwi li jkunu viċin xi ġurnalisti, liema suspetti jkunu bbażati fuq ix-xejn.
Dan għaliex is-suġġett tal-korruzzjoni fil-futbol huwa serju ferm u rappurtaġġ magħmul ħażin jew ibbażat fuq xnigħat ma jagħmel xejn ħlief jikkawża ħsara bla bżonn u jagħmel ukoll ħsara inġusta lir-reputazzjoni ta’ persuni illi jagħtu l-ħin tagħhom għal-logħba tal-futbol.
Dan qed jingħad sabiex jekk is-Sur Mikallef għandu provi għall-allegazzjonijiet magħmula fl-artiklu fuq imsemmi, dan jgħaddi minnufih din l-informazzjoni lill-Pulizija.
Madankollu jekk tali allegazzjonijiet huma bbażati biss fuq spekulazzjoni l-MFA tistenna li tali allegazzjonijiet jiġu rtirati minnufih.
Fin-nuqqas l-MFA ser tieħu dawk il-passi kollha neċessarji sabiex l-integrità tal-persuni kollha fi ħdan l-MFA u l-klabbs tagħha tiġi salvagwardata.
Futbol internazzjonali.
U-Turn ta’ Joseph ‘Sepp’ Blatter!
Jirriżenja.
Il-President tal-FIFA Joseph ‘Sepp’ Blatter iddeċieda li jirriżenja mill-kariga ta’ President jiem biss wara li kien rebaħ elezzjoni għall-ħames terminu tiegħu fit-tmexxija tal-ogħla istituzzjoni fil-futbol mondjali.
F’konferenza stampa t-Tlieta tard waranofsinhar Blatter ħabbar li kien qed jirriżenja b’mod immedjat fuq pressjoni li kienet qed tiċċirkondah wara l-aħħar skandli li ħarġu fil-beraħ jiem qabel il-bidu tal-Kungress li rah konfermat bħala President għal erba’ snin oħra.
Il-President il-ġdid tal-FIFA jrid ikun elett bilfors skont l-istatut f’Kungress iżda l-Eżekuttiv preżenti mistenni jsejjaħ Kungress Straordinarju fejn hemm issir elezzjoni għal President ġdid.
Il-Prinċep tal-Ġordan Bon Ali Al-Hussein mistenni jkun wieħed mill-kandidati li jikkandida ruħu għal din il-kariga minkejja li tilef b’mod demokratiku kontra Blatter fl-elezzjoni tal-ġimgħa l-oħra.
Sabiex jissejjaħ Kungress Straordinarju jrid ikun hemm notifika ta’ mhux inqas minn erba’ xhur u għalhekk l-iktar viċin li jista’ jsir dan il-Kungress Straordinarju hu Settembru 2015.
Għaliex irriżenja llum?
Blatter ma kellux triq oħra llum ħlief li jirriżenja wara li d-Dipartiment tal-Ġustizzja Amerikan qal fi stqarrija iktar kmieni li s-somma ta’ 10 miljun dollaru tħallset b’mod illeċitu lill-eksmembri tal-FIFA Jack Warner u Chuck Blazer permezz ta’ kont bankarju tal-FIFA rreġistrat fl-Iżvizzera fis-sena 2008.
Il-ħlas sar lil Warner u lil Blazer sabiex dawn jivvutaw favur li t-Tazza tad-Dinja tas-sena 2010 ssir fl-Afrika t’Isfel.
In-New York Times allegat li l-pagament sar mis-Segretarju Ġenerali tal-FIFA Jerome Valcke, xi ħaġa li Valcke ċaħad u qal li kien Julio Grondona, l-eks-President tal-Federazzjoni Arġentina li għamel il-pagament.
Grondona miet is-sena l-oħra wara li kien ilu 24 sena fl-Eżekuttiv tal-FIFA fejn fl-aħħar snin kien il-Kap tad-Dipartiment tal-Finanzi tal-FIFA.
Wasal il-Kappillan addattat għall-Palk Malti.
Il-ktieb li nbiegħ mad-dinja kollha, ‘The Kappillan of Malta’, għadu kemm ġie addattat għall-Palk Malti minn Immanuel Mifsud, li huwa kittieb Malti li rebaħ diversi premji internazzjonali fil-qasam tal-kitba.
Ir-rappreżentazzjonijiet ser isiru fil-pjazza tal-Forti Sant’Iermu l-Belt Valletta nhar il-25, is-26 u s-27 ta’ Lulju kif ukoll fit-30 ta’ Lulju u l-1 ta’ Awwissu, dejjem għad-9 ta’ filgħaxija.
Il-Forti Sant’Iermu, li għadu kemm ġie rinnovat huwa sit perfett għal dawn ir-rappreżentazzjonijiet għall-apert u jagħmlu parti mill-Festival Malti tal-Arti u huma wkoll parti mill-programm Staġun Teatru Malti 2014.
Peter Busuttil qed jidderieġi ħafna mill-aqwa atturi Maltin f’din il-produzzjoni li ser tkun qalb l-aqwa ljieli tal-Festival tal-Arti.
Staġun Teatru Malti qabbad lil Pino Scicluna, li jgħix ġewwa Milan fl-Italja biex jaħdem il-parti ewlenija ta’ Dun Salv.
 Il-karattru fittizju li qabad l-attenzjoni tad-dinja fil-ktieb ta’ Nicholas Monserrat li ġie maqlub f’aktar minn għoxrin ilsien u kiseb it-titlu “International Bestseller” għal ħafna gimgħat.
Tant hu hekk li l-gazzetta Ingliża Daily Express qalet li l-karattru ta’ Dun Salv huwa wieħed mill-aktar karattri memorabbli li nħolqu fil-letteratura internazzjonali minn wara l-gwerra ’l hawn.
“Dun Salv huwa karattru komplikat.
Huwa qassis onest li ta ħajtu għall-proxxmu.
Hekk kif il-bombi Taljani bdew niżlin fuq Malta mal-bidu tal-gwerra dinjija, il-ħajja f’Malta nbidlet għalkollox f’ħakka ta’ għajn.
Dun Salv jagħmel minn kollox biex jgħin il-parruċċani tiegħu, u jgħinhom biex iżommu l-fidi u t-tama, ukoll akkost li jibdel u jikser ċerti regoli morali.
Dan l-aġir ma tantx imur tajjeb mal-awtoritajiet ekkleżjastiċi li jagħmlu minn kollox biex iwaqqfuh.
Dun Salv kien aristokratiku Malti u minħabba f’hekk jinqabad f’ħafna burraxki politiċi, irid jew ma jridx.
L-imħabba lejn il-familja tiegħu twasslu f’inkwiet kbir.
Meta jipprova jsib bilanċ bejn il-fidi, politika, familja u dmir, isib li l-għadu li qed jitqabad kontrih huwa ferm akbar mill-bombi niżlin fuq Malta.”
Ma’ Pino hemm jaħdmu f’dan id-dramm, atturi mill-aqwa bħal Monica Attard, John Suda, Mario Micallef, Ray Calleja u ħafna oħrajn li flimkien jagħmlu l-akbar grupp ta’ atturi li l-iStaġun Teatru Malti qatt għaqqdet flimkien għal produzzjoni ewlenija.
Wara s-suċċess fenomenali li kisbet il-kumpanija  b’”Jiena Nħobb Inti Tħobb”, Staġun Teatru Malti qed tħejji għal din il-produzzjoni li għandha tikseb wieħed mill-akbar suċċessi tagħha.
Il-producer Mario Philip Azzopardi faħħar lit-tmexxija tal-Arts Festival għall-għajnuna li qed tagħti biex tittella’ din il-produzzjoni.
“Li kieku ma kinux huma, ‘Kappillan ta’ Malta’ ma kienx iseħħ.
Nirringrazzja wkoll lit-Teatru Manoel tal-appoġġ kbir li qed jagħti lil Staġun Teatru Malti għal din il-produzzjoni li qed issir lil hinn mit-Teatru Nazzjonali.
B’din il-preżentazzjoni, il-Manoel u STM jkunu tellgħu seba’ drammi oriġinali bil-Malti f’dawn l-aħħar sitt snin.
Issa qegħdin nippreparaw ħmistax-il dramm ieħor oriġinali bil-Malti li sejrin intellgħu fil-ħames snin li ġejjin.
Dan huwa rekord li qatt ma nkiseb fl-istorja tat-teatru Malti.
U meta wieħed iqis  kif  l-iljieli tal-produzzjonijiet mill-iSTM dejjem kienu mibjugħa wieħed jista’ jistqarr li sa fl-aħħar it-teatru Malti reġa’ qam fuq saqajh, u għandu ġejjieni ferm mill-aqwa.
Wara kollox Malta ħaqqha dan ix-xogħol li qiegħed hemm minħabba t-talent qawwi li jeżisti f’pajjiżna.
Għandna biex niftaħru.
‘Kappillan ta’ Malta’ ser tkun suċċess fenomenali ieħor u għalhekk ta’ min wieħed jixtri l-biljetti minnufih.
Min ma jaħsibx minn qabel ser jigi diżappuntat.
Dan hu dramm mhux ta’ min jitilfu”.
L-Għaqda Ġurnalisti Sports f’laqgħa uffiċjali mal-MBA.
Il-Kumitat Eżekuttiv tal-Għaqda Ġurnalisti Sports għamel laqgħa ta’ korteżija lill-ogħla uffiċjali tal-Malta Basketball Association fil-kwartieri tal-Assoċjazzjoni f’Ta’ Qali.
Fil-laqgħa ġew diskussi bosta suġġetti marbuta mal-ħidma tal-ġurnalisti u kif il-media lokali tista’ tkun proattiva iktar fir-rapporti dwar il-kompetizzjonijiet kollha organizzati mill-Malta Basketball Association.
Il-President tal-MBA Paul Sultana u s-Segretarju Ġenerali Joe Muscat flimkien mad-delegazzjoni tal-GħĠS żaru l-kumpless ġdid li huwa infrastruttura mill-aktar moderna u li fih l-Assoċjazzjoni investiet bil-bosta.
Dan jinsab biswit il-Padiljun fejn isir il-logħob uffiċjali u li qed iservi sabiex klabbs lokali kif ukoll tfal u żgħażagħ ikollhom iktar spazju u ħin jipprattikaw dan l-isport.
Waqt il-laqgħa uffiċjali ntlaħaq ftehim fejn l-MBA aċċettat ukoll it-talba li l-media card tal-Għaqda Ġurnalisti Sports tkun rikonoxxuta wkoll minn din l-assoċjazzjoni, b’hekk l-MBA ngħaqdet ukoll ma’ diversi assoċjazzjonijiet nazzjonali oħra li jirrikonoxxu l-media card tal-Għaqda Ġurnalisti Sports.
Iż-żewġ naħat qablu wkoll li mill-edizzjoni ta’ din is-sena s-Super Cup tal-MBA se tingħata l-isem ta’ Għaqda Ġurnalisti Sports Super Cup.
Id-delegazzjoni tal-Għaqda Ġurnalisti Sports kienet magħmula mill-President Charles Camenzuli, il-Viċi President Mario Bonniċi, Sandro Micallef bħala Segretarju Ġenerali u Nigel Mifsud responsabbli mir-relazzjonijiet pubbliċi tal-Għaqda Ġurnalisti Sports.
Dawn il-laqgħat huma parti minn sensiela ta’ laqgħat li l-eżekuttiv tal-GħĠS għamel mill-bidu ta’ dan it-terminu ta’ erba’ snin.
Laqgħat simili saru mal-MFA, l-ASA u l-KMS kif ukoll saru laqgħat mal-amministraturi tal-isport f’Għawdex.
Fil-ġimgħat li ġejjin huwa ttamat li jsiru laqgħat simili mal-Kumitat Olimpiku Malti kif ukoll mal-Malta Racing Club.
Wettinger jingħata raġun fl-istess ġimgħa li miet.
Fil-jiem qabel li miet il-Professur Wettinger ingħata raġun għat-teorija tiegħu li għal xi żmien il-Maltin kienu saru Musulmani.
Kienet riċerka profonda tal-istorja ta’ Malta li wasslet lil Wettinger biex joħroġ b’din it-teorija.
Madankollu matul iż-żmien sab ħafna reżistenza kontriha, minkejja l-provi, u anke sab lil min jikkontestaha.
Infatti professuri xettiċi, xi snin ilu kkontestawha fejn qalu li sabu xi dokumenti li jgħidu li l-Kristjaneżmu dejjem baqa’ fil-poplu Malti.
F’dawn l-aħħar jiem iżda, professur Ingliż reġa’ aċċerta li t-teorija ta’ Wettinger kienet waħda valida.
Kienet Yosanne Vella, ħabiba, kollega u studenta tal-professur, li tatu l-aħbar ftit ġranet biss qabel mewtu, meta infatti kien qiegħed l-isptar.
Hi ħaditlu d-dokumenti tal-professur Ingliż biex turih il-provi li qablu kompletament mat-teorija tiegħu, u qalet li naturalment kien ferħan se jtir.
Is-Sinjura Vella qalet li kien biss ftit wara li rċeviet telefonata mill-isptar tgħidilha li Wettinger miet.
Filwaqt li wriet id-dispjaċir tagħha, qalet li Malta tilfet l-aqwa storiku li kellha.
Ir-residenzi u l-impjegati fil-Furjana jingħaqdu biex inaddfu l-lokalità.
Il-Kunsill Lokali tal-Furjana qed jorganizza nofstanhar ta’ tindif fil-lokalità bis-sehem u l-kollaborazzjoni tad-Direttorat tat-Tindif, il-Green Mt, ir-residenti, in-negozji u organizzazzjonijiet lokali.
Din l-attività hi parti minn kampanja nazzjonali ‘Għalfejn tħammeġ pajjiżek?’
Is-Sindku tal-Furjana Nigel Holland qal li l-attività se ssir nhar is-Sibt 4 ta’ April.
Qal ukoll li din l-inizjattiva għandha t-tema, ‘Ħobb fejn tgħix, ħobb fejn taħdem’ għax mal-popolazzjoni residenzjali żgħira ta’ ftit iktar minn 2,000 ruħ, fil-Furjana jaħdmu mal-4,000 ruħ.
Il-ħsieb tal-inizjattiva hu li kulħadd jingħaqad biex inaddaf u jagħti daqqa t’id biex jissebbaħ aktar l-ambjent lokali.
Din l-attività sabet l-appoġġ tal-Gvern u anki l-Oppożizzjoni.
Il-Ministru tal-Ambjent Leo Brincat qal li l-inizjattiva mhux se ssolvi l-problemi kollha imma hija eżempju mill-aqwa tal-impenn tal-Kunsill Lokali li jġib lis-soċjetà lokali u l-komunità kummerċjali flimkien biex jagħtu daqqa t’id biex jintlaħaq għan wieħed.
Il-Ministru Brincat qal ukoll li l-Gvern dalwaqt se jibda l-kampanja edukattiva nazzjonali dwar is-separazzjoni tal-iskart.
Huwa rrefera għal statistika li turi li tul is-sena 2013, 88% tal-‘Municipal Waste’ ta’ pajjiżna ġie ‘landfilled’, li huwa t-tieni l-ogħla persentaġġ fost l-Istati Membri tal-UE.
Il-Ministru qal li għalkemm għad hemm lok għat-titjib, b’paragun mas-sena 2010, il-volum tal-iskart ras għal ras niżel minn 601 kg għal 570 kg fis-sena matul is-sena 2013.
Il-Ministru Brincat qal li huwa mistenni li tibda tinħass differenza qawwija hekk kif jibda jaħdem l-impjant tal-Għallies li ser itejjeb sostanzjalment il-qagħda tal-immaniġġjar tal-iskart f’pajjiżna.
Qal li dan ser jiġi kkumplimentat bl-introduzzjoni tat-tielet borża organika għall-bidu f’lokalitajiet magħżula bħala parti minn proġett pilota; ser tibda tiġi indirizzata l-problema tal-iskart kummerċjali kif ukoll qed jitħejjew pjani biex jiġu inċentivati l-lukandi u r-restoranti għas-separazzjoni tal- iskart organiku.
Is-Segretarju Parlamentari Stefan Buontempo qal li l-flus tal-Gvern għat-tindif ilaħħqu aktar minn €10.3 miljun u li €2.5 miljun minnhom imorru għat-tindif tat-toroq.
Huwa qal li l-flus huma hemm iżda r-residenti għandhom ikunu aktar responsabbli biex il-lokal fejn jgħixu jinżamm nadif.
Id-deputat Nazzjonalista David Agius qal li proġetti ta’ tisbiħ u tindif fil-lokalitajiet isiru jekk il-kunsilli lokali jkollhom il-finanzi.
Agius qal li l-Partit Nazzjonalista jemmen li 10% tal-flus mil-liċenzji tal-vetturi għandhom imorru għand il-kunsilli filwaqt li l-VAT imħallsa mill-kunsill għandha tibqa’ għandu.
€29 miljun f’fondi Ewropej għall-qasam marittimu u s-sajd.
Proġetti u inizjattivi biex ikattru l-attività ekonomika mis-sajd u l-akwakultura ser jiġu implimentati bil-parti l-kbira tad-€29 miljun f’fondi Ewropej li ser ikunu qed jintużaw mill-Gvern Malti fis-seba’ snin li ġejjin.
Id-dettalji tal-pjani tal-Gvern f’dan il-qasam tħabbru f’konferenza tal-aħbarijiet fejn intqal li dan l-ammont hu tliet darbiet aktar mill-fondi li dan il-qasam kellu fil-‘budget’ Ewropew preċedenti.
Bħala parti mid-€29 miljun f’fondi Ewropej iddedikati għas-settur marittimu partikolarment is-sajd, id-Deputat Prim Ministru Louis Grech qal li se jingħata kumpens lis-sajjieda fil-perjodi li ma jkunux jistgħu joħorġu jistadu minħabba il-maltemp.
Id-Deputat Prim Ministru qal li permezz ta’ dawn il-fondi, il-Gvern irid li jimplimenta r-riforma fil-politika komuni tas-sajd bid-direzzjoni tkun dik ta’ sajd sostenibbli.
“Nemmnu li dan is-settur għandu jkun b’saħħtu u jkun parti integrali tal-ekonomija Maltija.
Ħdimna biex mhux biss naraw x’għandna bżonn issa iżda anki għall-futur.”
Is-Sur Grech qal li b’dan il-fond għandu jitjieb l-ipproċessar għall-prodotti tas-sajd u l-akwakultura u l-kummerċjalizzazzjoni tagħhom.
Barra minn hekk dan il-fond se jagħmel l-aċċess għall-finanzjament aktar faċli.
Id-Deputat Prim Ministru qal li dawn l-interventi kollha għandhom l-għan li jikkontribwixxu għat-tkabbir ekonomiku, il-ħolqien tal-impjiegi u l-mobilità tal-ħaddiema tas-settur li jiddependu minnu.
Is-Segretarju Parlamentari Ian Borg qal li dan huwa biss settur wieħed mill-ħafna fejn se jintefqu l-fondi Ewropej u qal li l-għan aħħari tal-Gvern hu li joħloq kemm jista’ jkun impjiegi u jkabbar is-settur ekonomiku b’dawn il-fondi.
Ikompli l-Proġett għat-Taffija tal-Għargħar – toroq magħluqa temporanjament.
Transport Malta qed tavża li t-tielet fażi tax-xogħol marbut mal-Proġett Nazzjonali għat-Taffija tal-Għargħar f’Ħal Lija, ser titkompla nhar il-Ġimgħa 27 ta’ Marzu mid-09:30 ta’ filgħodu ‘l quddiem.
Dawn ix-xogħlijiet huma maħsuba li jitlestew fi żmien tlett ijiem.
Għaldaqstant, parti minn Triq il-Wied Ħal Balzan, minn Triq Ġulju Cauchi sa Triq Wiġi Muscat,  ser tkun magħluqa għat-traffiku.
It-traffiku kollu li ġej minn Ħal Balzan direzzjoni lejn il-Mosta, ser jgħaddi minn Triq Ġulju Cauchi għal Triq Dun Ġwann Żammit Hammet, għal Triq l-Għerusija, għal Triq Wiġi Muscat u jibqa’ sejjer lejn ir-‘roundabout’ tal-Iklin u lejn Triq in-Naxxar.
Intant, ir-raba’ fażi tax-xogħol marbut mal-Proġett Nazzjonali għat-Taffija tal-Għargħar f’Birkirkara, ser issir bejn nhar il-Ġimgħa 27 ta’ Marzu mid-09:30 ta’ filgħodu u l-Ħamis 02 ta’ April.
Triq il-Mitħna ser tkun magħluqa għat-traffiku minħabba xogħol ta’ tħaffir ta’ kalverts tul it-triq.
 Iż-żewġ naħat ta’ Triq in-Naxxar Birkirkara ser ikunu miftuħa għat-traffiku sakemm joħroġ avviż ieħor.
Transport Malta talbet lis-sewwieqa jsegwu s-sinjali tat-traffiku.
Titnieda Yachting Malta bil-għan li tiġbed aktar turiżmu f’dan is-settur.
Il-Gvern permezz tas-sħubija mal-privat se jkun qed jinvesti fis-settur tal-‘yachting’ permezz tal-entità Yachting Malta bil-għan ikun li ssir promozzjoni ta’ dan is-settur biex jikber u jħalli effett fuq l-ekonomija tal-pajjiż.
Il-Prim Ministru Joseph Muscat li nieda din l-entità qal li dan huwa settur li hu fiduċjuż li fil-futur se jkun ta’ suċċess kbir.
Is-settur tal-‘yachting’ huwa fil-mira tal-Gvern biex isir wieħed mis-setturi li jikkontribwixxi fit-tkabbir ekonomiku bil-Prim Ministru Joseph Muscat iħabbar il-ftehim bejn il-Gvern u r-Royal Malta Yacht Club għat-twaqqif ta’ Yachting Malta.
Yachting Malta twaqqfet biex tippromovi lil Malta bħala destinazzjoni għall-ibburdjar.
Il-Prim Ministru qal li dan is-settur irendi ħafna għall-ekonomija u semma tellieqa tal-jottijiet RC44 li għaddejja bħalissa f’Malta li se tħalli €1.6 miljun fl-ekonomija Maltija.
Dr Muscat qal li Yachting Malta twaqqfet wara studji li wrew il-potenzjal ta’ din l-industrija.
Il-ħsieb tal-Gvern, qal il-Prim Ministru hu li din l-industrija tkun parti mill-istrateġija tal-pajjiż fil-qasam marittimu u ser ikollha benefiċċju wkoll għat-turiżmu.
Qal li l-Gvern ma setax għażel sieħeb aħjar mir-Royal Yacht Club f’Malta li għandu l-esperjenza kollha meħtieġa għas-suċċess ta’ din l-industrija.
F’Yachting Malta, il-Gvern se jkollu 51 fil-mija filwaqt li r-Royal Yacht Club Malta se jkollu 49 fil-mija.
Din l-entità għandha l-inkarigu li tidentifika u tattira avvenimenti kbar tas-settur lejn Malta bħal regattas, wirjiet tad-dgħajjes u konferenzi dwar is-suġġett.
Il-Gvern se jkun qed jipprovdi finanzjament ta’ €210,000 fis-sena għal Yachting Malta.
Iż-żewġ naħat fasslu pjan ta’ 24 xahar biex Malta tkun destinazzjoni għall-’yachting’.
Il-‘commodor’ tal-Malta Royal Yacht Club qal li bħalissa hawn ħafna kompetizzjoni fis-suq għall-avvenimenti tal-‘yachting’ u Malta għandha ħafna x’toffri f’dan is-settur, bil-Middlesea Race tpoġġi lil Malta f’pożizzjoni b’saħħitha biex tirriklama lill-pajjiż.
L-Arċisqof Scicluna: “Għadda kollox u beda kollox!”
“Għadda kollox u beda kollox!”
Hekk qal l-Arċisqof Charles J. Scicluna f’kummenti lil tvm.com.mt l-għada li nħatar uffiċjalment bħala l-Kap tal-Knisja f’Malta.
Fl-ewwel ġurnata sħiħa f’din il-kariga, l-Arċisqof il-ġdid żamm ma’ appuntament li ilu skedat fid-djarju tiegħu sa minn qabel tħabbret in-nomina tiegħu bħala Arċisqof… mal-familji tal-iskola “tiegħu”, is-Seminarju, fir-Rabat.
Iċ-ċerimonja tal-ħatra ta’ Monsinjur Charles J. Scicluna bħala Arċisqof ta’ Malta ddominat il-faċċati tal-gazzetti ppubblikati l-Ħadd, li taw rappurtaġġ estensiv akkumpanjat b’diversi ritratti anki fil-paġni ta’ ġewwa.
Għall-Arċisqof Scicluna l-ġurnata tas-Sibt kienet impenjattiva ħafna: bdiet kmieni filgħodu fid-dar tal-ġenituri f’Ħal Lija u ntemmet fl-istess lokalità imma f’post ferm akbar, Villa Francia fejn kien il-mistieden tal-Prim Ministru u s-Sinjura Muscat għal riċeviment.
Ma’ tvm.com.mt, Monsinjur Scicluna esprima sodisfazzjon għall-mod kif imxiet iċ-ċerimonja.
“Għadda kollox u beda kollox, għax illum mhux biss l-ewwel ġurnata tar-rebbiegħa imma wkoll ta’ ħidma.
Il-‘feedback’ kien pożittiv ħafna.
Għadni nhewden fuq l-esperjenzi straordinarji li ġegħluni niltaqa’ mal-poplu Malti f’atmosfera ta’ festa.”
Stqarr li ċerti mumenti ħelwin fil-laqgħa li kellu mal-poplu għadhom inisslu fih tbissima fosthom il-figurin li ngħata minn patri Franġiskan fil-Knisja Ta’ Ġieżu fir-Rabat.
Il-figurin inħadem fil-kartapesta minn Patri Raymond Falzon.
“Dak l-imbierek.
L-ewwel nett jixbahni ħafna għax tond sew.
Kien hemm mumenti ħelwin u spontanji u nħoss li hija parti mill-mod Malti kif niċċelebraw.”
L-Arċisqof stqarr li jgħożż il-merħba sabiħa li tawh it-tfal li qal se jkunu fil-qofol tal-ħidma pastorali tiegħu.
“Jien it-tfal jaffaxxinawni bl-innoċenza u l-ispontanjetà tagħhom.
Iferrħuni ħafna.
Iddedikajt għaxar snin minn ħajti għall-protezzjoni tagħhom u bħala Ragħaj din hi parti mill-missjoni tiegħi.”
Kienu tfal ukoll li dalgħodu taw merħba lil Monsinjur Scicluna fl-iskola tiegħu…is-Seminarju tal-Arċisqof.
Hu ntlaqa’ minn studenti tal-iskola li fil-ġurnata tal-Ħadd kienu mal-ġenituri tagħhom għal ġurnata ta’ attivitajiet fl-iskola.
Fi tlitt Iħdud tul ir-Randan, il-ġenituri kellhom l-eżerċizzji spiritwali bil-kelliem għal-lum kien Monsinjur Scicluna li kien ilu skedat li jagħmel din it-taħdita sa minn qabel ma nħatar Arċisqof u żamm mal-kelma li ta għax fi kliemu jrid li jibqa’ qrib in-nies.
Busuttil: “Nispera li Mizzi ma jafx diġà lil min se jagħti l-kuntratt ta’ €200m.”
Il-Kap tal-Oppożizzjoni u tal-Partit Nazzjonalista Simon Busuttil esprima t-tama li l-Ministru Konrad Mizzi ma jafx diġà lil min se jagħti l-kuntratt ta’ €200 miljun meta lanqas biss ħarġet sejħa ta’ interess.
F’attività politika f’Għajnsielem f’Għawdex Dr Busuttil qal li filwaqt li l-Partit Nazzjonalista jilqa’ l-aħbar ta’ investiment ta’ €200 miljun fis-saħħa li se jgawdi minnu Għawdex ukoll, qal li meta daħal fid-dettall ta’ dan l-investiment sab li l-mistoqsijiet baqgħu mhux imwieġba.
Żied jgħid li mhux biss ħadd għadu ma jaf min se jinvesti u jekk wara kollox l-investiment hux ta’ €200 miljun, iżda meta kien issikkat mill-ġurnalisti, il-Ministru Mizzi stqarr li għad trid toħroġ sejħa ta’ interess.
Dr Busuttil qal li donnu kull fejn ikun hemm il-Ministru Konrad Mizzi jkun hemm it-taħwid u semma l-bini tal-‘power station’ il-ġdida li qal suppost fetħet fil-jiem li għaddew u l-każ tax-xiri taż-żejt mingħand il-kumpanija SOCAR tal-Ażerbaijan fejn qal li mir-rapport tal-Awditur Ġenerali joħroġ ċar li l-‘hedging’ fuq ix-xiri taż-żejt sar b’intervent dirett tal-Ministru Konrad Mizzi.
Il-Kap tal-Oppożizzjoni saħaq li l-Partit Nazzjonalista jrid jagħmel politika bi stil differenti minn dik tal-Gvern, mibnija fuq l-onestà u l-verità.
Żied jgħid li l-Gvern ma għandux ikun il-bidu u t-tmiem ta’ kollox hu, iżda għandu jmexxi m’oħrajn, jiddelega, jiddiċentralizza u jgħaddi l-poter għand in-nies.
Dr Busuttil qal li minflok il-Gvern fil-każ ta’ Għawdex, ħadlu s-saħħa u l-edukazzjoni u ħallielu t-toroq, u lill-bqija tal-kunsilli lokali xorbilhom il-poter minn idejhom billi naqqsilhom il-‘budget’ – ħaġa li qal toħloq frustrazzjoni kbira fost il-kunsillieri li jridu jaħdmu għall-ġid tal-lokalità iżda m’għandhomx il-mezzi.
Huwa qal li meta l-Gvern jagħti xi flus bħall-fond ta’ miljun ewro, dawn jitqassmu b’mod ħażin mingħajr kriterji ġusti.
Premju Francis Ebejer 2015 għall-kitba għat-teatru u r-radjudrammi.
Il-Kunsill Malti għall-Arti nieda l-edizzjoni 2015 tal-Premju Francis Ebejer – il-kompetizzjoni nazzjonali ta’ kitba għat-teatru u r-radjudrammi.
Il-Premju Francis Ebejer reġa’ fetaħ għas-sena 2015 wara eżerċizzju ta’ ristrutturar li kien jinkludi taħriġ għall-kittieba u huwa mmirat lejn kittieba ġodda u stabbiliti biex jaqsmu xogħlijiethom ma’ udjenza wiesgħa u joffri pjattaforma b’saħħitha għal iktar skritti promettenti bil-Malti.
Il-Premju tnieda waqt konferenza tal-aħbarijiet li matulha ntwerew siltiet minn ‘Ma Rridx Immur’, l-iskritt rebbieħ tal-Premju Francis Ebejer sentejn ilu u li se jittella’ fit-Teatru Manoel il-Ġimgħa u s-Sibt.
L-iskritt għandu kitba ta’ Leanne Ellul.
Il-Ministru responsabbli mill-Kultura, Owen Bonniċi qal li l-premju ma jinkludix biss premji fi flus, iżda wkoll għajnuna biex id-drammi rebbieħa jittellgħu u jiġu ppubblikati.
Il-Premju Francis Ebejer huwa miftuħ għall-kittieba ta’ kull età, grad ta’ esperjenza u nazzjonalità u l-ilsien ewlieni li fih jinkitbu l-iskritti għandu jkun il-Malti.
Bћala parti mir-ristrutturar tal-Premju, ġie ffurmat core group biex jiddiskuti l-futur tal-Premju u t-taћriġ meћtieġ biex jiġu żviluppati skritti ta’ kwalità gћolja.
B’kollaborazzjoni mal-Università ta’ Malta u ċ-Ċentru tal-Kreattività fil-Kavallier ta’ San Ġakbu, bћalissa gћaddej kors tal-kitba li jinkludi sensiela ta’ workshops.
Tliet kittieba u akkademiċi internazzjonali ġew mistiedna gћal dan il-kors.
B’kollox irreġistraw 22 applikant.
Il-Viċi President ta’ Microsoft responsabbli għall-edukazzjoni għal żjara f’Malta.
Anthony Salcito, Viċi President ta’ Microsoft responsabbli għall-Edukazzjoni fis-Settur Pubbliku madwar id-dinja se jżur Malta nhar it-Tnejn li ġej.
“Dan huwa żmien eċitanti ħafna għas-settur tal-Edukazzjoni f’Malta u Microsoft se tkun qed tagħmel dan iż-żmien ferm iżjed interessanti hekk kif se nkunu qed inniedu diversi inizjattivi ġodda u importanti bħala parti mill-viżjoni tagħna li nħallu impatt fuq il-ħajja tal-Maltin.
Iż-żjara ta’ Anthony Salcito f’Malta se tkompli tisħaq l-impenn u l-ħidma li Microsoft qed twettaq f’Malta sabiex tgħin liż-żgħażagħ jiksbu iżjed suċċess, twassal iżjed tkabbir ekonomiku u nkunu minn ta’ quddiem nett fl-Unjoni Ewropea fit-teknoloġija tal-cloud kemm fil-qasam governattiv u dak tas-settur kummerċjali,” ikkummentat Adrianna Zammit, Country Manager ta’ Microsoft f’Malta u Ċipru.
Minbarra li se jkun qed jiltaqa’ mat-tim ta’ Microsoft f’Malta u jżur il-Microsoft Innovation Center, is-Sur Salcito se jżur ukoll il-Kulleġġ ta’ Stella Maris li din is-sena huwa wieħed mil-Lighthouse Schools ta’ Microsoft wara proġett pilota ta’ suċċess li twettaq minn Microsoft flimkien mal-kumpanija Maltija Smart Technologies.
L-iskejjel jidħlu jagħmlu parti mill-programm Lighthouse ta’ Microsoft wara li jkunu wettqu inizjattivi sostanzjali sabiex irawmu ambjent ta’ tagħlim permezz tat-teknoloġija.
Dan isir wara li l-iskola tkun ħadet inizjattivi sabiex tgħin lill-istudenti jiksbu kapaċitajiet u jifhmu kemm hu importanti li fid-dinja diġitali tal-lum, biex tkun kompetittiv hemm bżonn li tkun taf taħdem bit-teknoloġija.
Skejjel li jkunu daħlu fil-programm Microsoft Lighthouse Schools, iservu ta’ mudell  sabiex skejjel oħra jifhmu aħjar kif jistgħu jużaw it-teknoloġija biex jitnaqqas id-distakk li jeżisti bejn dawk l-istudenti li għandhom aċċess għat-teknoloġija u dawk li għad m’għandhomx.
Anthony Salcito ssieħeb ma’ Microsoft fl-1992 u kien strumentali fit-tnedija b’suċċess ta’ għadd ta’ programmi u partnerships importanti fil-qasam tal-edukazzjoni fosthom il-Microsoft Educator Network, u għen ħafna fil-ħidma ta’ Microsoft sabiex iżżid ir-rwol tat-teknoloġija fil-klassijiet fl-iskejjel.
Illum, ir-rwol tiegħu huwa dak li jiżgura l-implimentazzjoni tal-viżjoni li Microsoft għandha għall-Edukazzjoni kif ukoll partnerships u proġetti li jwasslu t-teknoloġija fl-edukazzjoni.
Bethlehem f'Għajnsielem jirbaħ il-Premju Nazzjonali għall-Appoġġ lill-Intrapriża.
Fit-tieni post ġie klassifikat il-Kunsill Lokali ta' Valletta bil-proġett Town Centre Management.
F’ċerimonja li saret fil-Kavallier ta’ San Ġakbu, tħabbru r-rebbieħa tal-Premju Nazzjonali għall-Appoġġ lill-Intrapriża 2015.
Il-kompetizzjoni, li pparteċipaw fiha n-numru sabiħ ta’ 15-il proġett, kienet maqsuma f’żewġ sezzjonijiet, waħda tal-Kunsilli Lokali u oħra għall-entitajiet oħra.
Ir-rebbieħa ta’ din is-sena kienu l-Kunsill Lokali ta’ Għajnsielem bil-proġett Bethlehem f’Għajnsielem u l-Malta Employers Association bil-proġett Stengthening the Business Environment Through Active Social Dialogue.
Ir-rebbieħa taż-żewġ sezzjonijiet ingħataw premju ta’ €14,000.
€10,000 ingħataw immedjatament filwaqt li l-€4,000 l-oħra ser jingħataw fix-xhur li ġejjin skont il-progress li jkun sar fl-implimentazzjoni ta’ proġett ieħor li kien imħabbar fl-applikazzjoni.
Il-Kunsill Lokali Valletta ġie klassifikat fit-tieni post bil-proġett Town Centre Management waqt li l-Malta Chamber of Commerce, Enterprise and Industry ġie fit-tieni post tal-kategorija tal-entitajiet l-oħra bil-proġett A Joint Corporate Social Responsability Initiative.
Dawn ingħataw premju ta’ €9,000.
€6,000 immedjatament, filwaqt li t-€3,000 l-oħra se jingħataw fix-xhur li ġejjin ukoll taħt l-istess kundizzjoni tar-rebbieħa.  Ingħata wkoll premju ta’ konsolazzjoni ta’ €2,000 fis-sezzjoni miftuħa għall-entitajiet oħra lil The Definitive(ly) Good Guide Co.
Ltd bil-proġett: Malta Artisan Markets.
Il-Ministru tal-Ekonomija, Investiment u Intrapriżi Żgħar Dr Chris Cardona qal li n-numru ta’ proġetti li daħlu għall-kompetizzjoni jawgura tajjeb biex ikun żgurat li inizjattivi favur l-intraprenditorija għadhom qed jiġu ppjanati u implimentati.
“Il-Premju mhuwiex biss kompetizzjoni li twassal lir-rebbieħa għal rigal ta’ flus iżda għandu wkoll iservi biex jitqajjem għarfien dwar l-intrapriża u biex kull min huwa eliġibbli biex jikkompeti, ikollu inċentiv ieħor biex ikun kreattiv fl-inizjattivi li jieħu biex jitkattar is-settur kummerċjali”, saħaq il-Ministru Cardona.
Huwa rringrazzja lil kull min ikkontribwixxa biex tkun implimentata din l-inizjattivà b’suċċess, partikolarment il-Ministeru tal-Finanzi, id-Dipartiment tal-Kummerċ, id-Direttorat tal-Enterprise Policy & Schemes fl-istess Ministeru, il-Kumitat ta’ Selezzjoni u dawk kollha li pparteċipaw bil-proġetti tagħhom.
Il-Ministru Cardona ħabbar li ż-żewġ proġetti li se jikkompetu fil-European Enterprise Promotion Awards aktar tard din is-sena fil-Lussemburgu: Malta Employers’ Association (MEA) bil-proġett: Strengthening the Business Environment through Active Social Dialogue u l-Kunsill Lokali Għajnsielem bil-proġett: Bethlehem f’Għajnsielem.
Iċ-ċerimonja kienet indirizzata wkoll mis-Sur Noel Bartolo, Chairperson tal-Kumitat ta’ Selezzjoni. 
Is-Sindku ta’ Ħal Qormi tilmenta għax ma rebħux il-Premju tal-Intrapriża u rebħuh Għajnsielem.
Tikteb li bit-telf tal-premju tilfet ukoll €14,000.
Rosianne Cutajar, is-Sindku ta’ Ħal Qormi llejla ħarġet tilmenta fuq il-facebook page tagħha li xejn ma tinsab kuntenta meta Ħal Qormi ma rebaħx l-Award Nazzjonali għall-Intrapriża Lokali fejn qalet li b’dispjċir tinnota li skont il-bord tal-għażla Bethlehem f'Għajnsielem tikkontribwixxi aktar minn Casal Fornaro, Qormi Wine Festival, Malta Records Festival u Milied f'Ħal Qormi kollha flimkien.
Dan ifisser li tlifna l-premju ta’ €14,000 ewro kitbet is-Sindku Qormija.
Kitbet ukoll li ma tridx tnaqqas xejn mill-mertu Bethlehem f’Għajnsielem iżda trid tara x’kontribut tagħti lill-intrapriżi tal-lokal. 
Min-naħa tiegħu s-Sindku l-ġdid ta’ Għajnsielem u l-moħħ wara Bethlehem f’Għajnsielem Franco Ciangura kiteb fil-facebook page tiegħu:- 
Bi pjaċir inħabbru li l-Kunsill Lokali Għajnsielem huwa r-rebbieħ tal-Ewwel Premju Nazzjonali għall-Appoġġ lill-Intrapriża 2015 bil-Proġett tiegħu Bethlehem f’Għajnsielem u għall-mod ta’ kif dan il-proġett qed jgħin lill-intrapriża lokali u nazzjonali.
B’dan il-premju prestiġjuz ta’ 14,000 ewro, il-Kunsill ser ikun qed jikkompeti għall-istess unur fuq bażi Ewropea li r-rebbieħa tiegħu ser jitħabbru fil-Lussemburgu f’Novembru li ġej.
Ta min jinnota li s-Sindku ta’ Ħal Qormi tippreżenta lill-Partit Laburista u dak ta’ Għajnsielem jippreżenta lill-Partit Nazzjonalista.  
Fenech Adami jakkuża lill-gvern li daħħal kriminali mal-Protezzjoni Ċivili.
Jgħid li n-nies li daħlu huma kollha Laburisti tal-qalba.
Beppe Fenech Adami llejla qal fil-parlament li fost ir-rekluti ġodda li daħlu mad-Dipartiment tal-Protezzjoni Ċivili hemm kriminali li nstabu ħatja mill-qorti.
Skont il-Viċi Kap Nazzjonalista dawn huma Jonathan Callus u Natalino Spiteri li ġew misjuba ħatja fl-2006 bi frodi fuq insurance meta qerdu karozza u ppruvaw jieħdu flusha mill-insurance.
Hu akkuża lill-gvern li biex tidħol ma’ dan id-dipartiment l-applikanti jridu jkunu ta’ karattru morali tajjeb u jkollhom kondotta nadifa.
Fenech Adami qal li r-rekwiżiti biex tidħol ma’ dan id-dipartiment kienu li jibbenfikaw ċerti nies qrib tal-Partit Laburista, b’riżultat li nħolqu inġustizzji ma’ applikanti Nazzjonalisti u Laburisti onesti.
Fost dawk l-applikanti li ntgħażlu semma lil Rene Xuereb, li l-kwalifika tiegħu kienet li ppoża f’ritratti ma’ Joseph Muscat u ħa sehem fil-video ta’ Malta Tagħna Lkoll.
Rekluta ieħor ssemma  David Caruana, li kien ippoża ma’ Konrad Mizzi u hu tal-qalba sew mal-Partit Laburista.
It-tielet persuna msemmija hu Joseph Fava li kien jaħdem bħala cameraman mal-One Productions.
Hu wera ritratti tal-Ministru jieħu b’idejn iż-żewġ kriminali li kienu nstabu ħatja fuq frodi. 
L-istudenti Għawdxin ma jaqblux ma’ dak li ssuġġerixxa Ċensu Galea tal-PN.
Ċensu Galea talab biex ir-rotta X1 tibda tgħaddi miċ-ċentru ta’ San Pawl il-Baħar.
Onor. Ċensu Galea lbieraħ fil-Parlament staqsa lill-Ministru tat-Trasport Joe Mizzi jekk hux possibbli li l-X1 tibda tgħaddi miċ-ċentru ta’ San Pawl il-Baħar biex taqdi l-bżonnijiet tar-residenti tal-villaġġ.
L-X1 qiegħda hemm biex taqdi l-istudenti Għawdxin li jmorru l-Università u anke lil dawk ir-residenti Għawdxin li jkunu jridu jmorru l-isptar jew l-ajruport fl-inqas ħin possibbli għax dawk li jgħaddu miċ-ċentru ta’ San Pawl il-Baħar huma rinomati li jeħlu fit-traffiku u jieħdu ħafna aktar ħin.
Għal din ir-raġuni L-Għaqda Universitarji Għawdxin (GUG) iridu jwasslu l-messaġġ tagħhom lil Onor. Ċensu Galea u lill-Ministru Mizzi biex ma jiħdux deċiżjonijiet li jkunu ta’ detriment għall-istudenti, ħaddiema u residenti Għawdxin.
Hu importanti li jkun hemm rotta veloċi matul il-ġurnata għall-Università, Mater Dei u l-ajruport meta wieħed iqis in-nuqqas li hemm fl-edukazzjoni terzjarja f'Għawdex u fis-servizzi tas-saħħa.
Jekk allura jridu jgħaddu din ir-rotta miċ-ċentru tal-villaġġ għandha ssir rotta oħra veloċi li twassal b’mod mgħaġġel lejn l-Università, Mater Dei u possibilment għall- Belt.
L-istudenti qalu li l-Għawdxin diġà jridu jitilqu għax-xogħol, studju jew sptar sigħat qabel kulħadd biex ilaħħqu mal-ħinijiet li jridu jaslu għall-Università jew appuntament l-isptar inkella ma’ xi ajruplan u għalhekk ma tagħmilx sens li tkompli ttawwal il-ħin biex l-Għawdxin jaslu fil-ħin miċ-Ċirkewwa. 
F’pajjiżna ħadd mhu se jixtri liċenzja biex jopera Università.
Il-Ministeru m’għandu l-ebda awtorità biex jagħti dan it-tip ta’ liċenzjar.
Il-Ministeru għall-Edukazzjoni u x-Xogħol qal fi stqarrija li mhux talli r-rekwiżiti biex topera istituzzjoni ma naqsux, iżda ġew iktar issikkati, l-element tar-riċerka biex tieħu liċenzja ta’ Università baqgħet fis-seħħ u l-Ministeru m’għandu l-ebda awtorità biex jagħti dan it-tip ta’ liċenzjar.
Il-proviso tal-interess nazzjonali, li jintuża mill-NCFHE biss, u mhux mill-Gvern, ma jagħtix dritt awtomatiku lill-entità edukattiva li tingħata liċenzja ta’ Università, iżda jagħti dritt lil tali entità li tkun tista’ tapplika.
L-entità applikanti trid tgħaddi mill-istess proċess ta’ skrutinju li jintuża għall- applikazzjonijiet kollha u li għandu l-għan li jissalvagwardja r-reputazzjoni għolja ta’ pajjiżna f’dan il-qasam.
Din il-klawsola tippermetti li f’każijiet li tirrikonoxxi l-Kummissjoni, istituzzjonijiet li joffru numru limitat ta’ programmi xorta waħda jkunu jistgħu jkunu eliġibbli biex japplikaw għal-liċenzja ta’ Università.
L-argument li jekk tnaqqas l-ammont ta’ suġġetti li Università toffri b’xi mod tnaqqas il-kwalità jew l-istandards tal-istess Università mhux validu.
Dan minħabba li hawn Universitajiet, speċjalment tekniċi u vokazzjonali, li joffru ammont żgħir u ffukat ta’ programmi fuq livell terzjarju.
Dan il-fatt m’għandux iżomm lil Malta milli tiftaħ il-bibien tagħha għal dawn it-tip ta’ Universitajiet.
L-Avviż Legali 150/2015 ma jbiddilx il-quality assurance.
Il-Quality Assurance ssaħħet qabel dan kollu permezz tar-regoli mdaħħla mill-NCFHE matul dawn l-aħħar xhur.
Il-Quality Assurance Sub-Committee, appuntat mill-NCFHE, jagħmel ix-xogħol ta’ skrutinju professjonali u indipendenti fuq il-kwalità tal-istituzzjoni applikanti.
Ir-rakkomandazzjonijiet tal-kumitat fuq jekk għandhiex tinħareġ liċenzja lill-applikant jew le, jintbagħtu lill-bord tal-NCFHE fejn jiġi deċiż jiġux aċċettati jew le.
Il-Ministeru jew il-Gvern m’għandu l-ebda rwol f’dan il-proċess, wisq anqas awtorità.
Dwar il-punt tal-Oppożizzjoni li qed tallega li l-element ta’ riċerka tneħħa, il-Ministeru jerġa’ jiċċara li r-Regolament 47 (1)(a) tar-Regolamenti dwar il-liċenzjar, akkreditament u assikurazzjoni ta’ kwalità fl-edukazzjoni avvanzata u għola, jispeċifika illi r-riċerka, fost elementi oħra, għandha tkun waħda mill-attivitajiet primarji tal-entità edukattiva.  
“Bilkemm ma qalux li mort l-isptar biex nistaħba” – Anton Refalo.
Refalo jwieġeb għal kull allegazzjoni li saret dwaru.
L-Oppożizzjoni għal diversi ġimgħat bdiet tinstiga li Anton Refalo mhux qed iwieġeb għal dawn l-akkużi, talbitu jitfa’ r-riżenja tiegħu u anke li qed jistaħba milli jwieġeb għal dawn l-akkużi.
Xahrejn wara dawn l-allegazzjonijiet fis-sala tal-Parlament il-ġdid u waqt trasmissjoni diretta fuq l-istazzjon il-ġdid tal-Parlament, tfaċċaw it-tweġibiet tal-Ministru Refalo li beda d-diskors tiegħu billi qal li fi 28 sena fil-Parlament, dejjem mexa b’sens ta’ korrettezza u b’lealtà lejn il-membri taż-żewġ naħat tal-Kamra.
“Nifhem u naċċetta wkoll sa ċertu punt li jien ukoll qiegħed fil-mira tal-attakki tal-Partit avversarju.
Li jiddispjaċini hi li meta tkun taf li persuna qiegħda f’qiegħ ta’ sodda għaddejja minn żmien diffiċli tibda titfa’ t-tajn, waħda wara l-oħra, toħroġ tgħajjat li jien ma ridtx nirrispondi, anzi saħansitra tipprova wkoll tinsinwa li jien qiegħed moħbi xi mkien.
Bilkemm ma qalux li mort l-isptar finta biex ninħeba u li jien ma kelli xejn.
Fil-konfront tiegħi u tal-ministeru li mmexxi jien, saru ħafna allegazzjonijiet li saru xogħlijiet għall-voti wkoll fil-gżira Għawdxija.”
Dwar l-allegazzjonijiet il-Minsitru Refalo qal - “”Qalu li jien għamilt xogħlijiet San Lawrenz f’garaxxijiet privati.
Mela tajjeb ngħid u nispjega li t-Triq ta’ San Lawrenz hija waħda mill-ikbar skandli ta’ dan il-Gvern.
Jien ħadt il-files kollha għand il-Kummissarju tal-Pulizija biex jinvestiga din it-triq.
Wara li saret sibna li l-livelli ma sarux sew b’tali mod u manjiera li t-triq kellha titbaxxa bir-riżultat li kien hemm il-garaxxijiet f’din it-triq ta’ San Lawrenz, persuna li riedet tuża dan il-garaxx ma setgħetx titla’ bil-vettura tagħha minn ġol-garaxx.
Kien hemm żewġ alternattivi - jew li ngħollu t-triq ta’ dawn il-garaxxijiet biex ikunu jistgħu jużawhom, bil-konsegwenza li xħin ngħollu t-triq l-Pjazza ta’ San Lawrenz li kienet ’l isfel iktar kienet timtela bl-ilma; jew jekk inħallu t-triq baxxa ridna jew nagħmlu rampa għal ġot-triq b’periklu kbir għal min jużaha.
Stajna nagħmlu rampa ġol-garaxxijiet ta’ dawn in-nies b’tali mod u manjiera li min jidħol fil-garaxx isib quddiemu nofs il-garaxx b’rampa ġo fih. 
Irrid ngħid ukoll u din ma ssemmiet qatt li wieħed mir-residenti ta’ dik it-triq għamel lill-Gvern għamel lill-Ministeru ta’ Għawdex mandat ta’ inibizzjoni – morru sibuh bin-numru 23 tas-sena 2013 – quddiem il-Maġistrat Demicoli.
Dan il-mandat il-Ministeru ta’ Għawdex ġie mitlub li jiġi inibit milli jagħmel ix-xogħlijiet neċessarji tal-bankini.
Aħna bħala Ministeru, għaliex kien it-tort tagħna kellna nbaxxu l-garaxx.
Min-naħa l-oħra l-proprjetarji tal-istess garaxx kien responsabbli li jirranġa l-bieb tal-garaxx, jiġifieri jtawlu iktar u jagħmel dawk ix-xogħlijiet kollha neċessarji.
Naturalment la mxejna b’ġustizzja ma’ din il-persuna, kellna nimxu l-istess maż-żewġ jew tliet persuni oħra li wkoll kienu residenti f’dik it-triq.
Allura b’din qegħdin jgħidu li għamilna xogħol fil-privat, u dawn jaħsbu li bnejna xi garaxxijiet?  U biex tgħaxxaqha wieħed minnhom kien ix-xufier tal-Onor. Chris Said.” 
Annimali mejta u karkassi mormija barra illegalment.
Il-ħmieġ iġib il-ħmieġ.
Intervista mad-Direttur tal-Indafa.
Ramon Deguara għandu 41 sena minn Ħal Luqa u joqgħod iż-Żurrieq.
Wara 23 sena jaħdem fid-direttorat tat-tindif, madwar sentejn ilu ngħata l-kariga ta’ direttur biex imexxi dan id-dipartiment li taħtu jaqgħu 500 impjegat.
Hu l-persuna li ħoloq kampanja ta’ indafa ‘Għalfejn tħammeġ pajjiżek’ u l-karattri Garby & Tidy li ħadu post Xummiemu.
Iltqajt ma’ Ramon biex niddiskuti miegħu l-indafa pubblika, suġġett għalqalbi sew – hekk kif ma niflaħx nara lill-Maltin iħammġu lil pajjiżhom qisu mhux qed jiġri xejn.
Tkellimt miegħu dwar x’qed jagħmel id-direttorat tiegħu biex jitnaqqas il-ħmieġ li l-poplu Malti jitfa’ fit-toroq u f’kull wesgħa li jsib.
X’qed jagħmel biex, mhux biss jitnaddaf, iżda wkoll biex joħloq kuxjenza biex il-poplu Malti jitgħallem ma jħammiġx l-ambjent tiegħu? X’qed isir għal min ma jridx jitgħallem? Din intervista li, aktar milli bbażata fuq il-persuna nnifisha, bħalma s-soltu jkollna f’din ir-rokna tal-gazzetta, hi bbażata fuq x’qed jagħmel dan id-direttur ġdid fid-Dipartiment tal-Indafa - biex jara li pajjiżna mhux biss jitnaddaf iżda jitħammeġ inqas.
Malta hi maqsuma f’dak li hu tindif.
Hemm it-tindif li jieħu ħsiebu l-kunsill lokali u t-tindif li jsir mid-Direttorat tal-Gvern tat-Tindif, li fil-fatt jieħu ħsieb li jnaddaf it-toroq alterjali u dawk distributorji u dak kollu li hu eskluż li mhux tal-kunsilli lokali.
Iżda fl-istess waqt jgħin anke lill-kunsilli lokali biex ikun hemm iżjed tindif u aktar indafa, speċjalment lil dawk il-kunsilli lokali li fl-istaġun tas-sajf iżidu ħafna l-popolazzjoni tagħhom u jkollhom bżonn għajnuna fit-tindif, bħal fil-każ ta’ Buġibba/Qawra/San Pawl, Paceville eċċ.
“Fl-2014 inġabar 15,000 tunnellata skart mill-Gvern Ċentrali” beda jgħidli Ramon, “34% aktar mis-sena ta’ qabel u fl-ewwel 4 xhur ta’ din is-sena diġà nġabru 26% aktar mis-sena li għaddiet ”.
Mistoqsi jekk dan hux għax hawn aktar skart u ħmieġ, weġibni li r-raġuni hi li hemm aktar entużjażmu biex dan id-dipartiment jaħdem bla waqfien ħalli jnaddaf pajjiżna u fl-istess ħin jgħin biex joħloq kampanji favur l-indafa fl-ambjent.
Mitlub isemmi x’inhi din il-kampanja wieġeb li nħoloq freephone 1718, “fejn min jara xi ħmieġ jew għandu xi skart li jrid jeħles minnu kulma għandu jagħmel hu li jċempel dak in-numru - “Aħna kull telefonata nagħtu kasha, kemm jekk ikun hemm xi skart ta’ xi annimal jew skart ieħor li jitnaddaf wara siegħa, kif ukoll jekk l-iskart ikun ta’ natura goffa, ta’ kostruzzjoni nkella ta’ xi makkinarju nieħdu sa massimu ta’ 3 ġimgħat biex inneħħuh.
Is-sena li għaddiet kellna 2,000 talba biex inneħħu xi skart – fejn neħħejna 95% minnu.
Ma neħħejniex kollox għax ikunu mitfugħa f’xi art privata li ħadd ma jkun jaf ta’ min hi, u biex nidħlu fiha nkunu rridu l-permessi mill-MEPA jew li l-Lands jgħaddulna l-informazzjoni ta’ min tkun.
Din is-sena diġà kellna 600 każ li solvejniehom kważi kollha.” 
Iċ-Chairman tal-EPP Manfred Weber jifraħ lill-Kap tal-Partit Nazzjonalista Simon Busuttil għar-riżultat miksub fl-elezzjoni tal-Kunsilli Lokali.
Iċ-Chairman tal-Partit Popolari Ewropew fil-Parlament Ewropew Manfred Weber feraħ lill-Kap tal-Partit Nazzjonalista Simon Busuttil għar-riżultat miksub fl-elezzjoni tal-Kunsilli Lokali aktar kmieni dan ix-xahar.
F’kummenti minn Brussell, Manfred Weber spjega kif il-Partit Nazzjonalista mmexxi minn Simon Busuttil irnexxielu jaqta’ d-distakk minn mal-Partit Laburista bin-nofs.
“Dan hu pass kbir ’il quddiem għall-Partit Nazzjonalista, li qed jaħdem biex jerġa’ jakkwista l-fiduċja tal-poplu Malti,” qal Manfred Weber.
Iċ-Chairman tal-EPP faħħar it-tmexxija ta’ Simon Busuttil u temm jgħid li hemm ċans kbir li Simon Busuttil ikun il-Prim Ministru l-ġdid ta’ Malta.
Mad-daqq tal-fanfarra mill-membri tal-Korp tal-Pulizija, il-President ta' Malta Marie-Louise Coleiro Preca inawgurat il-binja l-ġdida tal-Parlament il-ġdid bi kxif ta' plakka kommemorattiva fil-foyer tal-bini tal-Parlament fid-Daħla tal-Belt.
L-inawgurazzjoni uffiċjali tal-Parlament il-ġdid saret wara diskorsi tal-okkażjoni mill-President tal-Kamra tad-Deputati Anġlu Farrugia, u l-President ta’ Malta.
Il-Parlament il-ġdid tbierek mill-Arċisqof Charles J. Scicluna.
Quddiem l-ogħla awtoritajiet tal-pajjiż, Gwardja tal-Korp tal-Pulizija għaddiet il-muftieħ tas-sala tal-Parlament lill-President tal-Kamra tad-Deputati bħala sinjal li l-Korp tal-Pulizija qed jassumi r-responsabbiltà tas-sigurtà tal-binja tal-Parlament.
Fost il-mistiedna distinti kien hemm il-Prim Ministru Joseph Muscat, il-Kap tal-Oppożizzjoni Simon Busuttil, membri miż-żewġ naħat tal-Kamra, l-eks-Prim Ministru Lawrence Gonzi li welled il-viżjoni tal-Parlament il-ġdid fid-Daħla tal-Belt, eksmembri parlamentari, u lill-Perit Antonio Belvedere, is-sieħeb fin-negozju tal-Perit Renzo Piano.
Il-moħħ ta' din l-ikona fid-daħla ewlenija tal-belt kapitali, il-perit ta' fama mondjali Renzo Piano, ma kienx preżenti għaċ-ċerimonja tal-inawgurazzjoni.
L-Ispeaker ikkonferma li Piano kien mistieden, iżda kien impenjat fuq xogħol fl-Istati Uniti.
Kien rappurtat li Piano rċieva l-istedina tard.
Piano mistenni jżur il-binja tal-Parlament aktar ’il quddiem.
Wara ċ-ċerimonja tal-inawgurazzjoni, l-Ispeaker Anġlu Farrugia akkumpanja lil dawk preżenti lejn is-Sala l-ġdida tal-Kamra tad-Deputati fejn ukoll segwew mill-Istrangers’ Gallery l-ewwel seduta Parlamentari fil-binja l-ġdida. 
Qabel l-inawgurazzjoni tal-Parlament il-ġdid, saret ċerimonja oħra simbolika fil-Palazz tal-President, fejn għal dawn l-aħħar 94 sena l-Palazz serva lill-Parlament Malti sa mill-1921.
Fil-Palazz, Gwardja tal-Forzi Armati ta' Malta għaddiet il-muftieħ tas-Sala tal-Parlament, lill-Gwardja tal-Korp tal-Pulizija bħala sinjal ta’ trasferiment tar-responsabilità għas-sigurtà tal-binja l-ġdida fejn se jibda jiltaqa’ l-Parlament fid-daħla tal-Belt.
Din iċ-ċerimonja simbolika saret wara li l-Membri Parlamentari ltaqgħu quddiem il-bieb prinċipali tas-Sala tal-Kamra tad-Deputati fil-Palazz, fejn iltaqa’ l-Parlament bejn l-1976 u l-2015.
Hawnhekk spikka handbag li ħadet magħha d-Deputat Laburista Marlene Farrugia, basket mimli fjuri u bil-kitba, fil-Parlament jeħtieġ li jikbru l-fjuri.
Il-Whip Laburista Godfrey Farrugia wkoll mexa bi fjura f'idu.
L-Ispeaker Anġlu Farrugia ngħaqad mal-Membri Parlamentari u flimkien imxew lejn l-entratura prinċipali tal-Palazz billi għaddew minn quddiem is-Sala tal-Arazzi fejn iltaqa’ l-Parlament bejn l-1921 u l-1976. 
L-Ispeaker Anġlu Farrugia flimkien mal-Membri Parlamentari, assistew għaċ-ċerimonja simbolika fl-entratura tal-Palazz u wara, il-gwardja tal-unur u l-banda tal-Korp tal-Pulizija ta’ Malta telqu minn Pjazza San Ġorġ għal quddiem il-binja l-ġdida tal-Parlament. 
Il-President tal-Kamra tad-Deputati flimkien mal-Membri Parlamentari mxew tul Triq ir-Repubblika lejn il-binja l-ġdida tal-Parlament, fejn saret preżentazzjoni tal-binja mill-Korporazzjoni għar-Riġenerazzjoni tal-Port il-Kbir (GHRC), li f'idejha kien l-implimentazzjoni tal-proġett ta' Renzo Piano, lill-President tal-Kamra tad-Deputati.
Riċentament, f’pajjiżna ta’ spiss qed jintlemħu bram tat-tip Crystal Jellyfish. 
Dawn il-bram huma kważi trasparenti u mingħajr kulur partikolari, u tradizzjonalment kienu l-aktar popolari fil-Kosta tal-Amerka ta' Fuq.
Dan l-istazzjon tkellem mal-Bijoloġista Alan Deidun dwar għaliex fl-ibħra Maltin hawn dawn it-tip ta’ bram u fuq kollox jekk humiex perikolużi.
Bħal kull sena diversi entitajiet jiġbdu l-attenzjoni tal-pubbliku f’każ li f’xi bajjiet ikun hemm il-bram. 
Fil-fatt, is-sena li għaddiet kienet tnediet l-app “Med-Jelly”, li tinforma lil min jużaha f'liema żona hemm l-aktar bram.
Dawk li jixtiequ jagħmlu rapport dwar il-bram, jistgħu jagħmlu dan billi jniżżlu l-app “Med-Jelly” fuq l-ismart phone tagħhom.
Kontroversja u inċertezza dwar il-proġett imħabbar mill-Gvern li jinvolvi università ġdida fin-naħa t'isfel ta' Malta....dan hekk kif l-Università DePaul issostni li wara li nnotat stqarrijiet miżinformati fil-media, il-fatti huma li l-Università DePaul mhix se tistabilixxi kampus tagħha f'Malta u mhix se toħroġ degrees f'Malta.
Din id-dikjarazzjoni saret mill-Università DePaul wara li fl-aħħar ġimgħat il-Gvern u l-Prim Ministru Joseph Muscat taw l-impressjoni li l-Università DePaul se tkun qed tinvesti fl-Università ġdida f'Malta.
Net News għamel kuntatt mal-Università DePaul u f’korrispondenza iswed fuq l-abjad, l-Università DePaul iddikjarat li....
M'hemmx ftehim dwar il-kollaborazzjoni u l-kooperazzjoni bejn is-Sadeen Education Investment Ltd u l-Università Amerikana ta' Malta u hemm biss negozjati.
DePaul University ma kkommettew l-ebda flus jew riżorsi finanzjarji għall-użu tal-art, bini, infrastruttura jew programmi f'Malta.
Aktar konfermi mill-Università DePaul.....
L-Univeristà kkonfermat ukoll li m'hemm l-ebda ftehim dwar ħaddiema għall-Università Amerikana ta' Malta.
L-Università DePaul mhux se tkun involuta li tikri ll-fakultà jew xi impjegati  għall-Università Amerikana ta' Malta. 
L-Università DePaul mhix se tkun involuta fl-operazzjonijiet tal-Università Amerikana ta' Malta.
L-Università DePaul ma kellha l-ebda negozjati jew diskussjonijiet mal-Gvern b'relazzjoni mal-proġett tal-Università Amerikana f'Malta u li ma kellha l-ebda involviment jew responsabbiltà b'relazzjoni mal-proċess ta' għażla tas-sit għall-Università Amerikana ta' Malta.
L-uniku aspett li kien awtorizzat mill-Università DePaul kien li din l-Università awtorizzat lis-Sadeen Education Investment Ltd u lill-Università Amerikana ta' Malta biex jgħidu li l-programmi akkademiċi kienu żviluppati b'kollaborazzjoni mal-Università DePaul.
Dwar dawn il-programmi, li huma l-uniku involviment ta' din l-Università hu li pprovdew kurrikulu għal ħames degrees, kurrikulu wieħed fil-Master of Business Administration u erba’ programmi fil-livell ta' dottorat.
Fadal biss ftit jiem qabel l-elezzjonijiet tal-Kunsilli Lokali u r-Referendum dwar il-kaċċa fir-rebbiegħa.
Fid-dawl ta' dan il-Kummissjoni Elettorali avżat li dawk il-persuni li għadhom ma ġabrux id-dokument għall-votazzjoni tagħhom fadlilhom l-aħħar ftit jiem ċans biex jagħmlu dan.
Id-dokumenti tal-vot jistgħu jinġabru bejn illum u għada, l-Erbgħa mit-8 ta' filgħodu sas-2 ta' waranofsinhar – imbagħad mit-tlieta ta' waranofsinhar sad-9 ta' filgħaxija.
Imbagħad, l-l-aħħar ċans biex jinġabru d-dokumenti tal-vot ikun nhar il-Ħamis 9 t'April mit-8 ta' filgħodu sas-2 ta' waranofsinhar, u mit-tlieta ta' waranofsinhar sa nofsillejl.
Sas-2p.m. tal-lum inġabru 423 dokument tal-vot għar-Referendum miċ-Ċentru tal-Għadd tal-Voti fin-Naxxar biex sa dak il-ħin, in-numru ta’ dokumenti tal-vot mhux miġbura hu ta’ 24,965.
Għal dak li għandu x’jaqsam mal-Kunsilli Lokali, sas-sagħtejn ta’ waranofsinhar inġabru 221 dokument tal-vot biex in-numru ta’ dokumenti tal-vot mhux miġbura għall-elezzjoni tal-Kunsilli Lokali hu ta’ 34,631.
Id-dokumenti tal-vot mhux miġbura għandhom jinġabru personalment mill-Kumpless tal-Għadd tal-Voti fin-Naxxar, jew inkella fil-każ ta' votanti reġistrati f’Għawdex, mill-Uffiċċju tal-Karti tal-Identità fir-Rabat Għawdex.
Il-Kummissjoni Elettorali wissiet li mingħajr id-dokumenti tal-vot, ħadd ma jkun jista' jivvota dakinhar tal-elezzjoni filwaqt li fakkret li min għadu se jiġbor il-voti, għandu jagħmel dan personalment u billi jippreżenta l-karta tal-identità tiegħu jew dokument tar-residenza.
Sat-Tnejn filgħaxija, kienu għadhom ma nġabrux 34,852 dokument tal-vot għall-elezzjonijiet tal-Kunsilli Lokali; Ma nġabrux ukoll 25,388 vot għar-Referendum dwar il-kaċċa fir-rebbiegħa.
Intant, nhar il-Ħamis li ġej isiru l-votazzjonijiet f'erba' sptarijiet; l-Isptar Mater Dei, l-Isptar Karen Grech, l-Isptar Ġenerali t'Għawdex u l-Isptar Monte Karmeli.
Fil-votazzjoni ta' nhar il-Ħamis fl-isptarijiet ikunu jistgħu jivvutaw dawk kollha li sat-Tnejn fid-9 ta' filgħaxija kienu għadhom pazjenti reġistrati f'sodda f'dawn l-isptarijiet.
B'kollox, il-Ħamis jistgħu jivvutaw 1,373 persuna fir-referendum dwar il-kaċċa fir-rebbiegħa filwaqt li 678 jistgħu jivvutaw għall-elezzjonijiet tal-Kunsilli Lokali.
L-Abbozz ta' Liġi ppreżentat mill-Oppożizzjoni biex ikun protett id-Demanju Pubbliku (Public Domain) hu inizjattiva kbira favur il-wirt naturali, kulturali u storiku.
Hu Abbozz li minnu se jgawdu l-ġenerazzjonijiet futuri.
Dan ingħad fl-Editorjal ta' The Times of Malta, li fakkar kif dan l-Abbozz, jekk jiġi approvat fil-Parlament, jimponi limitazzjonijiet fuq il-Gvern dwar kif juża l-artijiet u l-assi pubbliċi, li ħafna minnhom huma propjetà tal-Gvern stess.
Jara wkoll li dawn l-artijiet u l-assi pubbliċi jkunu aktar aċċessibbli għall-pubbliku.
L-Editorjal ifaħħar ukoll il-fatt li l-Partit Nazzjonalista ntrabat li jekk dan l-Abbozz ma jilħaqx ikun diskuss taħt Gvern Laburista, jidħol fis-seħħ ladarba l-Partit Nazzjonalista jerġa' jkun fil-Gvern.
Qal li permezz ta' dan l-Abbozz, tkun assigurata aktar trasparenza u akkontabbiltà fl-amministrazzjoni tal-wirt komuni.
Min-naħa l-oħra, jikkummenta li s-sentejn li għaddew, bil-Partit Laburista fil-Gvern, ma jawgurawx tajjeb għat-tibdil fl-attitudni b'risq l-ambjent u l-propjetajiet pubbliċi.
Iżda jawgura li r-riżultat tar-Referendum dwar il-kaċċa fir-rebbiegħa seta' kien ta' tbeżbiża biex il-Gvern Laburista u l-Prim Ministru Joseph Muscat jibdew jipproteġu l-ambjent.
L-Editorjal jinnota li dan l-Abbozz se jkun qed jitlob lis-sidien tal-propjetajiet biex jipprovdu d-dettalji kollha mitluba ħalli jiċċaraw il-leġittimità tagħhom.
B'hekk, ikun ikkjarifikat kwalunkwe teħid illegali ta' propjetà pubblika.
L-Editorjal jinnota wkoll l-appoġġ li dan l-Abbozz ta' Liġi kiseb mill-għaqdiet u l-individwi li jaħdmu favur l-Ambjent u l-Wirt Kulturali, hekk kif l-Abbozz iwiegħed li l-propjetà pubblika tkun verament tal-pubbliku għax ineħħi l-mentalità ta' gvern wara l-ieħor li l-assi pubbliċi huma b'xi mod propjetajiet esklussivi tal-Gvern tal-ġurnata.
Dawk kollha dilettanti tan-nar għandhom xalata nhar is-Sibt 18 ta' April meta se jkun qed jittella' l-Festival Nazzjonali tal-Logħob tan-Nar tal-Art Mekkanizzat fuq il-Fosos tal-Furjana. 
Fil-festival se jkunu qed jikkompetu 13-il kumpless jew għaqda tan-nar fosthom żewġ għaqdiet tan-nar minn Għawdex. 
B'kollox se jkun hemm 26 struttura tal-logħob tan-nar mekkanizzat.
Qabel kull wirja se tingħata informazzjoni qasira fuq l-għaqda tan-nar rispettiva.
Il-logħob tan-nar se jkun akkumpanjat minn mużika addattata. 
Ir-rebbieħa tal-festival se jkunu magħżula fuq tliet kategoriji – l-aħjar mekkaniżmu, l-aħjar prodotti użati u l-iktar esebizzjoni oriġinali fejn jidħol disinn u movimenti. 
Il-ġurija se tkun magħmula minn tliet pirotekniċi internazzjonali mill-Ġermanja u mill-Olanda filwaqt li ċ-Chairman se jkun il-pirotekniku Malti Michael Brockdorf.
Il-ġurija se tevalwa x-xogħlijiet tan-nar waqt l-armar, waqt il-ħruq u permezz ta' filmati biex finalment tħabbar ir-rebbieħ nhar it-Tnejn 20 ta' April filgħaxija. 
Il-pubbliku jista' wkoll jesprimi l-opinjoni tiegħu permezz tal-SMS.
L-għażla tal-pubbliku hija separata minn dik tal-ġurija professjonali u r-rebbieħ tal-votazzjoni tal-pubbliku jirbaħ premju apparti. 
Sabiex tkun imħeġġa l-parteċipazzjoni tal-pubbliku, kienet imnedija inizjattiva li kull parteċipant li jġib iktar minn 300 vot tal-pubbliku jingħata 9c għal kull vot li jkollu permezz ta' sms. 
Ta' min jgħid, li f’każ li l-festival ma jkunx jista' jsir nhar is-Sibt 18 ta' April minħabba l-maltemp, dan isir jew l-għada l-Ħadd jew it-Tnejn 20 ta' April.
Lejliet l-elezzjoni tal-Kunsilli Lokali, il-Kunsill immexxi minn maġġoranza Laburista f'Raħal Ġdid jinsab f'paniku għax għal darb'oħra se jidher li għadu m'għamel xejn dwar il-proġett tal-pjazza ewlenija fil-lokalità.
Qabel l-elezzjoni lokali li għaddiet, tliet snin ilu, il-Mexxej Laburista Joseph Muscat kien ħabbar il-proġett, l-istess kif għamel il-Gvern fil-jiem li għaddew għax s'issa għadu lanqas biss inbeda … minkejja li għaddew tliet snin sħaħ.
Issa, il-Kunsill Laburista ta' Raħal Ġdid qed jara li se jerġa' jiġri l-istess.
Iżda biex taparsi juri lin-nies li qed jagħmel xi ħaġa, ippreżenta disinji ta' kif suppost ġejja l-pjazza l-ġdida.
Barra minn hekk, f'dawn il-jiem organizza numru ta' laqgħat biex suppost jiddiskuti mar-residenti u l-ħwienet tal-madwar kif dan il-proġett jista' jolqothom.
Madankollu, NET News jista' jiżvela li l-Kunsill Laburista ta' Raħal Ġdid qed jagħżel hu ma' min jiddiskuti.
Sorsi li tkellmu magħna qalu li persuni miċ-Ċentru Nazzjonali Laburista flew sew il-lista u għażlu persuni ta' twemmin Laburista biex żgur ma jkunx hemm oġġezzjoni għall-proġett.
Persuni li tkellmu ma' NET News qalu li l-laqgħat qed isiru f'binja kummerċjali fil-Blata l-Bajda, f'diversi ħinijiet matul il-ġurnata.
Fost persuni li qed jinfluwenzaw fl-għażla tal-persuni hemm persuni qrib iċ-Chairman tal-Kumitat tas-South, id-Deputat Laburista Silvio Parnis.
Il-persuni li tkellmu magħna qalu li meta staqsew għaliex il-lista qed tiġi miflija u l-laqgħat mhux ikunu miftuħin għal kulħadd, il-persuni qrib Silvio Parnis qed iwieġbu li l-għażla qed issir "skont il-bżonn".
Dan juri kemm il-Gvern u l-Kunsill Laburista f'Raħal Ġdid jinsabu f'paniku dwar proġett li suppost diġà beda jinbena.
Meta fil-jiem li għaddew, il-Gvern reġa' ħabbar il-proġett mill-ġdid, din id-darba l-Prim Ministru Joseph Muscat ma deher imkien.
B'hekk seta' jevita li l-ġurnalisti fil-post jistaqsuh dwar kif dan il-proġett kien diġà tħabbar tliet snin ilu – minnu stess – u sal-lum baqa' ma sar xejn.
Wara li nnutat dawk li sejħet bħala stqarrijiet żbaljati fil-mezzi tax-xandir lokali, l-Università DePaulħarġet stqarrija oħra biex tikkjarifika ċ-ċirkostanzi dwar il-ftehim bejn il-Gvern Malti u Sadeen Group tal-Ġordan dwar il-ftuħ tal-hekk imsejħa Università Amerikana f’Malta fuq art barra miz-żona tal-iżvilupp.
DePaul mhux ħa tiftaħ fergħa tal-kampus tagħha f’Malta u mhux se toħroġ lawriji f’Malta.
Kienet il-kumpanija Sadeen Education Investment li avviċinat lil DePaul biex tiżviluppalha kurrikulu għal 10 lawriji: 5 Baċellerati, 4 Dottorati u 1 MBA.
L-istqarrija ttemm billi tikkonferma mill-ġdid li DePaul mhux involuta la fin-negozjati bejn il-Grupp Sadeen u l-Gvern Malti u lanqas mhi involuta mil-lat ta’ finanzi, użu tal-art, bini u infrastruttura.
Sadanittant, biex tibda taħdem bħala università, l-iżviluppaturi għandhom bżonn i jingħataw liċenzja ta’ università u li l-programmi li toffri jkunu akkreditati mill-awtoritajiet.
Dan isir b’applikazzjoni lill-Kummissjoni Nazzjonali għall-Edukazzjoni Għolja, li trid tagħmel proċess ta’ verifika tal-kwalità tal-programmi offruti biex ikun assigurat li jkunu verament tal-livell ta’ Baċellerat, Master jew Dottorat.
Dan sakemm il-programm ma ġiex diġà approvat minn istituzzjoni oħra rikonoxxuta minn Malta.
F’dan il-każ iżda, il-Kummissjoni Nazzjonali għall-Edukazzjoni Għolja se tagħmel dan il-proċess hi. 
Sadanittant minbarra l-mistoqsijiet fuq livell akkademiku, qed tiżdied l-Oppożizzjoni fuq l-impatt ambjentali ta’ dan il-proġett.
Fil-fatt, l-għaqdiet ambjentali qed jilmentaw li mhux veru li għad hemm diskussjoni dwar l-art fejn se tinbena, iżda kollox hu diġà miftiehem.
Li kollox kien ilu miftiehem jidher ukoll mill-fatt li l-Grupp Sadeen ilu li rreġistra kumpanija f’Malta għal kważi sena. 
Ħarsa lejn ir-Reġistru tal-Kumpaniji turi li Sadeen Education Investment ilha mwaqqfa mill-11 ta’ Ġunju tas-sena li għaddiet u l-uniku direttur u azzjonist hu l-Kap Eżekuttiv ta’ Sadeen Group Hani Salah.
IL-GREĊJA: Il-Ministru tal-Finanzi tal-Greċja, Yanis Varoufakis, fisser is-sitwazzjoni finanzjarja ta’ pajjiżu bħala ‘waħda urġenti għall-aħħar’.
Fl-istess ħin meta mistenni li l-Greċja għandha tgħaddi mill-eqqel tal-kriżi fiskali fi kwistjoni ta’ ftit ġimgħat.
Varoufakis ħareġ bi twissija wara li l-Ministri tal-Finanzi taż-żona ewro ltaqgħu fi Brussell biex jiddiskutu l-aħħar pakkett tal-fondi ta’ emerġenza għall-Greċja.
Il-fondi ekwivalenti għal 7.2 biljun ewro huma l-ammont finali mill-bailout għall-Greċja li jammonta għal 240 biljun ewro u skont il-qbil li kien sar bejn Ateni u l-kredituri internazzjonali; fosthom l-Unjoni Ewropea u l-Fond Monetarju Internazzjonali.
Ċertifikat filQari talProvi bilMalti 10 (2015).
MAL 1049  Proġett Prattiku fil-Qari tal-Provi (6 kretti).
IR-RENJU UNIT: Il-Prim Ministru tar-Renju Unit, David Cameron, insista biex il-Gvern jikkonċentra fuq l-aktar issues kruċjali li jistgħu jtejbu l-ħajja tal-poplu tiegħu.
Hu qal dan waqt l-ewwel laqgħa tal-Kabinett f’Londra li għall-ewwel darba fi 18-il sena hu magħmul kollu kemm hu minn Ministri tal-Partit Konservattiv.
Cameron wiegħed li t-Tories se jaħdmu fuq aġenda li testendi l-opportunitajiet għan-nies u li l-Gvern se jibqa’ ‘b’saqajh mal-art’.
Hu insista li l-bidliet kollha li jsiru fis-servizzi pubbliċi jridu jkollhom għeruq ‘fil-vera ġustizzja soċjali’ u meta mistenni l-Gvern ġdid se jagħti prijorità lil-liġijiet dwar ix-xogħol.
Fl-istess ħin, Nigel Farage se jkompli bħala Kap tal-UKIP wara li l-Partit Radikali ma aċċettax ir-riżenja tiegħu. 
Fi żviluppi oħra, il-Kanċillier Britanniku għall-Finanzi, George Osborne, qal li l-Gvern Britanniku għandu ‘mandat ċar ħafna’ biex jinnegozja mill-ġdid ir-relazzjonijiet tar-Renju Unit mal-Unjoni Ewropea.
Sorsi qrib il-Gvern Britanniku ssuġġerew li żmien ir-referendum dwar il-futur tar-Renju Unit fi ħdan l-UE jibqa’ ‘flessibbli’.
In-Nepal qed jiffaċċja kriżi umanitarja enormi daqslikieku għaddej minn sitwazzjoni ta’ gwerra.
Din kienet waħda mill-aħħar reazzjonijiet tal-Prim Ministru tan-Nepal f'kummenti mal-midja.
In-numru tal-mejta kaġun tat-terremot s'issa qabeż l-4,300 persuna, imma l-Prim Ministru qal li l-vittmi jistgħu, fil-fatt, jaqbżu l-10,000.
It-terremot tas-Sibt immarka 7.8 fuq l-Iskala Richter.
Bħalissa l-Gvern qed jipprova jgħin lin-nies li salvaw mit-terremot.
In-Nazzjonijiet Uniti kkalkulat li t-terremot affettwa mat-tmien miljun persuna li huma aktar minn kwart tal-popolazzjoni tan-Nepal.
Il-Prim Ministru Nepaliż sostna li l-Gvern tiegħu ma jistax ilaħħaq mal-kriżi ta’ emerġenza minkejja li qed jagħmel kulma jista’.
L-aħħar rapporti qalu li minkejja li qed tasal l-għajnuna minn barra fin-Nepal, l-inizjattivi ta’ fejda qed ikunu mfixkla mill-konġestjoni kontinwa fl-uniku ajruport li hemm fil-belt kapitali, Kathmandu.
Il-Gvern Nepaliż qed jistinka biex jappoġġja l-impenji tal-għajnuna u tas-salvataġġ fi żmien mill-aktar diffiċli għall-pajjiż, iżda l-istat ta’ emerġenza qed jidher kbir wisq għar-riżorsi tan-Nepal. 
Sadanittant, in-nuqqas ta’ tagħmir għal sitwazzjonijiet ta’ emerġenza simili u ta’ persuni speċjalizzati għal dawn is-sitwazzjonijiet ifisser li ħafna mill-appelli għall-għajnuna li deħlin minn kull żona tan-Nepal ma jistgħux jintlaqgħu, almenu għalissa.
It-terremot anki ħalla mat-8,000 feruti.
Bħalissa l-ilma, l-ikel u l-elettriku huma skarsi fin-Nepal u hemm il-biża’ li jfeġġu l-epidemiji tal-mard fl-inħawi affettwati mit-terremot.
L-awtoritajiet qalu wkoll li l-isfida saret aktar ikkumplikata minħabba l-ħalbiet tal-maltemp fir-reġjun tan-Nepal li hu ddominat mill-muntanji, bl-elementi ħorox qed ikunu wkoll konsistenti madwar l-epiċentru tat-terremot.
Kollox jinsab lest għall-elezzjoni ġenerali fir-Renju Unit.
Elezzjoni fejn mistenni riżultat fejn ebda partit mhu se jġib maġġoranza fil-Parlament u jkun hemm dak magħruf bħala ‘hung Parliament’ u l-voti se jkunu aktar mifruxa minn qatt qabel bejn partiti differenti.
B’hekk għal darb’oħra aktarx se jkun hemm Gvern ta’ koalizzjoni.
Iż-żewġ partiti ewlenin, il-Partit Konservattiv u dak Laburista jinsabu ras imb ras fl-istħarriġ tal-opinjoni pubblika.
Il-vot tal-Ħamis aktarx se jagħti lok għal sensiela ta’ negozjati mal-partiti ż-żgħar.
La l-Konservattivi ta’ David Cameron u lanqas il-Laburisti ta’ Ed Miliband iridu jitkellmu dwar alleanzi ma’ partiti oħra u t-tnejn li huma qed isostnu li huma mexxew kampanja bl-iskop li joħorġu rebbieħa. 
Il-Liberal Demokratiċi ta’ Nick Clegg, li kien f’koalizzjoni mal-Konservattiv fil-Gvern li għadu kemm spiċċa, mhux qed jeskludi koalizzjoni ma’ ebda wieħed minn dawn iż-żewġ partiti.
Fl-isfond tar-referendum li sar din is-sena, l-Iskozja f’din l-elezzjoni kienet importanti qabel u bi probabbiltà kbira anki ladarba joħroġ ir-riżultat.
Dan peress li s-Scottish National Party mistenni jikseb rebħa storika għad-detriment tal-Partit Laburista.
Hemm ukoll stennija għar-riżultat li se jikseb il-partit ribelli, l-UKIP, ta’ Nigel Farage.
Il-ġurnata tal-Erbgħa kienet dedikata għal dawk il-membri tal-elettorat li għadhom indeċiżi kif se jivvutaw peress li aktar minn qatt qabel kull vot jista’ jagħmel differenza.
Inizjattiva fost l-istudenti tal-Istitut tal-Istudji Turistiċi, l-ITS, għandha l-għan li twassal għal prattiċi iktar b’saħħithom fost l-istudenti li jattendu din l-istituzzjoni.
U dan hekk kif l-istess studenti nhar l-Erbgħa ngħataw sorpriża waqt il-brejk tagħhom f’nofsinhar, fejn ġie servut ħut frisk.
F’inizjattiva mlaqqma “Eat Fresh Fish”, immexxija mid-Dipartiment tas-Sajd u numru ta’ għaqdiet oħra, u kofinanzjata mill-Unjoni Ewropea, ħut frisk se jkun servut f’diversi skejjel u lokalitajiet.
Se jsiru wkoll fieri bil-ħut madwar Malta u Għawdex, b’esperti jsajru riċetti bnini quddiem il-pubbliku stess.
L-Aġent Kap Eżekuttiv tal-ITS Pierre Fenech qal li l-enfasi qed tkun ukoll fuq platti b’ħut li mhux daqshekk magħruf mal-pubbliku.
Il-ħut frisk huwa wieħed mill-iktar ikel sostanzjuż, tajjeb għal kull età, u għandu jkun parti mid-dieta ta’ kull wieħed u waħda minna.
Id-daqq tal-arpa mad-daħla ta’ 24 tebut li fihom kien hemm daqstant persuni mhux identifikati, inkiser mill-ilfiq tal-immigranti li nġabru biex jagħtu l-aħħar tislima lil ħuthom li ntilfu fit-traġedja fil-Mediterran.
Xeni kommoventi u ta’ qsim il-qalb taħt tinda armata apposta fl-ispazju ta’ quddiem l-Isptar Mater Dei.
Il-fjuri tal-Maltin matul il-mogħdija mill-kamra mortwarja sat-tinda laqgħu t-twiebet, li twasslu mill-membri tal-Forzi Armati ta’ Malta.
It-tebut abjad ta’ tifel ta’ 10 snin jispikka fost l-oħrajn.
Għall-ħabta tad-disgħa mbagħad bdiet ċerimonja multireliġjuża mmexxija mill-Isqof ta’ Għawdex Mario Grech u l-Imam Mohammed El Sadi.
L-Imam, filwaqt li ħares lejn it-twiebet quddiemu, dar lejn dawk preżenti u qal li aħna lkoll immigranti, mixjin vjaġġ lejn Alla.
Imma staqsa jekk aħniex ngħixu t-tagħlim tiegħu.
“Qed ngħinu lil ħutna li qed isofru? Qed ngħinuhom igawdu l-paċi, prosperità u ġustizzja?” staqsa l-Imam.
Min-naħa tiegħu l-Isqof Mario Grech qal li dawn huma biss 24 minn fost mijiet oħra ta’ ħajjiet mitlufa, li ħarbu minn sitwazzjoni ddisprata.
“Nistgħu nħarsu lejn dawn il-vittmi, naqsmu t-triq u nkomplu mexjin,” qal l-Isqof Grech, “imma min hu kapaċi jisma’ l-karba ta’ nies li jridu jgħixu aħjar u jinsa kollox.”
Soċjetà bla kumpassjoni ma tibqax umana, wissa Mario Grech, li b’diqa fakkar li l-Maltin ma kellniex iċ-ċans noffru tbissima u l-ospitalità tagħna lil dawn ħutna.
Talab skuża lil dawn il-vittmi li ma stajniex insalvawhom.
Għal din iċ-ċerimonja attendew l-ogħla awtoritajiet tal-pajjiż, fosthom il-President ta’ Malta Marie Louise Coleiro Preca, il-Prim Ministru Joseph Muscat, il-Kap tal-Oppożizzjoni Simon Busuttil, diversi membri parlamentari, il-Kummissarju tal-Pulizija u mexxejja reliġjużi fost l-oħrajn.
Preżenti wkoll il-Kummissarju Ewropew għall-Migrazzjoni Dimitris Avramopoulos, il-Ministru Taljan tal-Affarijiet Interni Angelino Alfani u l-Ministru Grieg għas-Solidarjetà Theano Fotiou.
Wara mbagħad, it-twiebet twasslu wieħed wieħed lejn iċ-ċimiterju tal-Addolorata, fejn saret id-difna, taħt għajnejn għexieren ta’ immigranti li poġġew fjuri fuq l-oqbra ta’ dawn il-persuni.
Immigranti bħalhom li għamlu l-istess vjaġġ, imma fortunatament waslu qawwija u sħaħ biex jibdew ħajja ġdida, bogħod mill-biża’ u l-ħruxija tal-ħajja f’pajjiżhom, kif jgħidulna wħud minnhom.
U hekk kif wieħed wieħed kull tebut innumerat tniżżel għad-difna, dawk preżenti nġabru fit-talb u l-kant u poġġew il-fjuri b’rispett lejn dawn il-persuni.
Hu ċar li ma jistax ikollok kumitat tal-Parlament li jezamina l-aġir hazin ta’ ministru meta dan l-istess kumitat hu magħmul minn maggoranza tad-Deputati tal-Gvern. 
Sostna dan id-Deputat Nazzjonalista George Pullicino f’kummenti ma’ dan l-istazzjon wara li iktar kmieni llejla fil-Parlament irtira l-każ ta’ ksur ta’ privilegg fil-konfront tal-Ministru tal-Energija Konrad Mizzi.
L-Ispeaker tal-Kamra tad-Deputati Anglu Farrugia kien iddikjara li kien hemm “prima facie” ksur ta’ privilegg fir-rimarki li għamel Konrad Mizzi dwar George Pullicino. 
Hu sfida lil Konrad Mizzi biex jirrepeti l-allegazzjonijiet tiegħu barra mill-Parlament u immedjatament jibda proċeduri kontrih fil-Qorti.
Dan l-aġir hu tipiku tal-Partit Laburista kif jidher anki fil-każ li qajjem il-Prim Ministru Joseph Muscat kontra l-Kap tal-Oppożizzjoni Simon Busuttil quddiem il-Kumitat tal-Privileggi, fejn għandu maggoranza.
Dan minkejja li Simon Busuttil kien għamel id-dikjarazzjonijiet tiegħu dwar l-indhil politiku fl-investigazzjonijiet tal-Pulizija fil-konfront ta’ John Dalli barra mill-Parlament u għaldaqstant seta' jipprocedi quddiem il-Qrati.
224 kunsillier li kienu eletti fl-elezzjonijiet tal-Kunsilli Lokali fil-11 ta’ April f’34 lokalità llum ħadu l-ġurament tal-ħatra fil-kariga tagħhom.
108 minnhom (48%) huma kunsillieri li ġew eletti għall-ewwel darba.
Fi stqarrija, il-Partit Nazzjonalista jawgura kull suċċess fil-ħidma tagħhom fil-lokalitajiet.
Il-Kunsillieri Lokali għandhom jaħdmu għall-ġid tal-lokalità, mingħajr għamad politiku, u flimkien għandhom jirsistu biex jagħmlu differenza fil-lokalità tagħhom.
Il-Partit Nazzjonalista jinsisti mal-Gvern biex isib il-fondi neċessarji biex il-Kunsilli Lokali jkunu jistgħu jaħdmu u jwettqu proġetti għall-ġid tar-residenti kollha.
Huwa importanti li l-Gvern jifhem li mingħajr flus, il-Kunsilli Lokali ma jkunux jistgħu jwettqu l-programm elettorali li ġew eletti fuqu.
Il-Partit Nazzjonalista qed iħeġġeġ lill-Gvern ukoll biex jiddeċiedi dwar riformi importanti marbutin mal-Kunsilli Lokali, fosthom is-sistema tal-gwardjani lokali, id-devoluzzjoni ta’ aktar poteri lill-Kunsilli Lokali, kif ukoll is-sistema tar-reġjuni.
F’diskors qasir, il-Ministru għall-Ġustizzja, Kultura u Gvern Lokali Owen Bonniċi feraħ lil dawk eletti u rringrazzja lill-kandidati li ma ġewx eletti.
Hu appella lill-kunsillieri biex jinvolvu lill-kandidati li ma ġewx eletti fil-ħidma favur il-lokalità.
Hu rrimarka li ż-żgħażagħ marru aħjar min-nisa hekk kif 71% taż-żgħażagħ li kkontestaw dawn l-elezzjonijiet kienu eletti filwaqt li 55% tan-nisa li kkontestaw kienu eletti.
Owen Bonniċi tkellem ukoll dwar sforz ikbar biex iktar nisa jkunu f’pożizzjonijiet ta’ tmexxija hekk kif 15%, jew 10 sindki huma nisa.
Min-naħa tiegħu, is-Segretarju Parlamentari Stefan Buontempo wkoll feraħ lill-kunsillieri eletti u rringrazzja lill-kunsillieri uxxenti li jew għażlu li ma jikkontestawx jew ma ġewx eletti għat-tmien leġiżlatura.
Preżenti għaż-żewġ ċerimonji tal-ġurament tal-ħatra li saru fiċ-Ċentru tal-Mediterran għall-Konferenzi kien hemm ukoll il-Kelliem tal-Oppożizzjoni għall-Gvern Lokali David Agius.
Il-gimgħa li għaddiet il-haddiema tax-Xatt li kienu impjegati bejn l-1973 u l-2007 jew werrieta tagħhom intalbu mill-General Workers Union biex jimlew formula fuq jekk humiex interessati fil-ftehim li l-Union qed tagħmel mal-Gvern.
Din il-formula ngħatat lilhom wara laqgħa li fiha l-Union tat dettalji dwar il-ftehim fuq flus  li qed jingħad li għandhom jingħataw lil dawn il-persuni mill-Fond tal-Pensjoni u Kontingenza. 
Madankollu il-formula li ntalbu jibagħtu lura lill-Union ma tinkludix mistoqsija dwar jekk jaqblux mal-ftehim jew le, bis-Segretarju Generali Tony Zarb jgħid li l-mistoqsija saret bil-fomm biss waqt il-laqgħa mal-haddiema.
Tony Zarb qal ukoll li s’issa l-Union irceviet erba’ mija u hamsin formula. 
F’konferenza tal-ahbarijiet, li għaliha ma kinux mistiedna biss il-gurnalisti ta' dan l-istazzjon, Tony Zarb sejjah lill-Partit Nazzjonalista u lill-“media” tal-Partit Nazzjonalista ipokrita minhabba li taht amministrazzjoni Nazzjonalista ngħad lill-haddiema li dwar il-kwistjoni kien hemm żewġ kawzi pendenti fil-Qorti.
Tony Zarb qal li l-kawzi issa ġew sospiżi sakemm l-Union tilhaq ftehim mal-Gvern u qal li l-haddiema jew il-werrieta tagħhom se jingħataw tmienja u għoxrin elf ewro kull wiehed. 
Il-gimgħa li għaddiet, il-gurnal “In-Nazzjon” irraporta d-dizappunt u  r-rabja tal-haddiema wara l-laqgħa li sejhet il-GWU.
 Dan għaliex il-haddiema ġew infurmati li mhuma se jingħataw xejn qabel Jannar ta’ sena ohra u fl-ebda mument waqt il-laqgħa ma ġew mistoqsija jekk jaqblux mal-ftehim jew le imma ntalbu jgħaddu d-dettalji tagħhom permezz ta’ formula sal-ahhar tax-xahar. 
Haddiema li lmentaw ma’ “In-Nazzjon” qalu wkoll li fehmu li min kien se jirritorna l-formula kien qed iċedi għal aktar hlas u benefiċċji li jista’ jkollu dritt għalihom.
Dan allura jfisser li jekk jirrifjutaw li jibagħtu l-formula jitilfu fost l-ohrajn hames mitt ewro għal kull sena li damu jahdmu x-Xatt, liema somma tista’ tammonta għal għoxrin elf ewro f’xi każijiet. 
Haddiema li tkellmu magħna qalu li jinsabu rrabjati għaliex huma dejjem ġew imwiegħda sahansitra anke mill-Prim Ministru li se jingħataw dak kollu li kellhom dritt għalih.
L-esponent Laburista Alfred Mifsud inħatar Deputat Gvernatur Ġenerali tal-Bank Ċentrali mill-Gvern Laburista tal-Prim Ministru Joseph Muscat għal perjodu ta' ħames snin.
L-Ekonomista Alfred Mifsud, li fil-passat kien ukoll iċ-Chairman ta' dak li kien il-Mid Med Bank u serva f'diversi istituzzjonijiet finanzjarji,  ilu snin twal b'rabtiet mill-qrib mal-Partit Laburista u kien involut fil-ġbir tal-fondi biex fil-passat il-Partit Laburista bena l-Kwartier Ġenerali tal-Partit fil-Ħamrun. 
Wara dik il-ħidma Alfred Mifsud baqa' involut fl-attivitajiet u fl-istrutturi tal-PL u hu esponent ewlieni tal-Partit f'diversi setturi.
Hu kien ukoll appuntat Chairman ta' Super One.
Fil-professjoni tiegħu Mifsud hu l-propjetarju tal-kumpanija Crystal Investment Services, li magħha kien impjegat Joseph Muscat fil-passat qabel daħal fil-politika bħala membru parlamentari Ewropew.
Il-ħatra ta' Alfred Mifsud qed tkun ikkunsidrata  bħala ħatra li se tippolitiċizza l-Bank Ċentrali bl-iskop li l-Gvern qed joħloq il-karigi apposta biex jaġevola lil tal-qalba.
Il-kariga ta' Deputat Gvernatur tal-Bank Ċentrali ġiet maħluqa propju minn dan il-Gvern.
L-Unjoni Ewropea  għandha tagħmel dak kollu li hu possibbli biex tevita li jintilfu aktar ħajjiet fil-Baħar Mediterran billi fost oħrajn twessa' l-mandat tal-operazzjoni tagħha mlaqqma Triton.
Dan biex din tkun tinkludi ħidma  ta' tiftix u salvataġġ.
Dan intqal f'riżoluzzjoni li l-Parlament Ewropew fi Strażburgu vvota fuqha.
Is-sessjoni tal-Parlament Ewropew tal-Erbgħa kienet dedikata lill-kriżi tal-immigrazzjoni fil-Mediterran.
Laqgħa fejn Jean Claude Juncker, il-President tal-Kummissjoni Ewropea qal li kien deluż mis-“summit” tal-ġimgħa li għaddiet tal-mexxejja tal-Unjoni Ewropea għan-nuqqas ta’ impenn lejn il-kriżi tal-immigrazzjoni imma faħħar lill-Italja għall-impenn tagħha biex issalva l-immigranti.
Il-Membri Parlamentari Ewropej talbu wkoll li jkun hemm kwota obbligatorja għat-tqassim ta' persuni li jkunu qed ifittxu ażil fost il-pajjiżi kollha tal-UE u miżuri aktar stretti kontra t-traffikanti tal-persuni.
L-Ewro Parlamentari Malti David Casa, f’dibattitu fil-Parlament Ewropew dwar l-immigrazzjoni, saħaq li waqt li hemm ħtieġa ta’ soluzzjoni Ewropea għall-problema, l-Ewropa ma tistax issolviha weħidha u jeħtieġ li pajjiżi ġirien, li huma ġeografikament u kulturalment qrib minn fejn toriġina l-problema, jintervjenu u jikkontribwixxu biex isalvaw il-ħajjiet u jagħtu l-ħarsien lil min verament jeħtieġ.
David Casa saħaq li waqt li l-Ewropa taqbel li immigranti m’għandhomx jintbagħtu lura minn fejn ikunu ġew, il-problema trid tiġi indirizzata minn fejn toriġina li ħafna drabi hu lil hinn mill-Mediterran.
Dan ir-rikonoxximent għall-vizjoni tal-eks-PM Lawrence Gonzi wasal mill-PM Joseph Muscat fl-inawgurazzjoni uffiċjali tal-proġett tal-“interconnector”, fil-prezenza tal-istess Lawrence Gonzi u l-PM Taljan Matteo Renzi.
Proġett li permezz tiegħu, Malta ngħaqdet mal-grid Ewropew tal-enerġija u fi kliem Joseph Muscat stess, jagħti iktar flessibilità u jnaqqas id-dipendenza ta’ Malta. 
Hu kompla li l-“interconnector” hu pass importanti izda mhux l-uniku wiehed.
Hu qal li l-pass li jmiss hu li jkun hemm “pipeline” tal-gass bejn Malta u Sqallija li studji preliminari dwaru jinsabu fi stadju avvanzat.
Eventwalment, Malta qed thares għal iktar konnessjonijiet mal-Afrika ta’ Fuq meta s-sitwazzjoni politika fir-reġjun tkun iktar stabbli.
Joseph Muscat irringrazzja wkoll lill-PM Taljan Matteo Renzi kif ukoll lill-predecessur tiegħu Enrico Letta li hadu interess dirett biex jaqtgħu x-xbieki tal-burokrazija.
Irringrazzja lill-Ministru tal-Energija Konrad Mizzi, lill-haddiema tal-Enemalta, Terna u Enel tal-Italja, kif ukoll lill-Ambaxxaturi rispettivi taz-żewġ pajjiżi.
Fil-messaġġ tiegħu, il-PM Taljan Matteo Renzi qal li fi żmien meta qed jerga’ jfegg diskors ta’ bini ta’ hitan, hu jippreferi li jinvesti f’pont u mhux f’hitan. 
L-“interconnector” mhux biss ta’ valur fuq livell tekniku u għall-iskop dirett tiegħu, izda wkoll hu għazla kulturali.
L-ikbar valur ta’ dan il-proġett, tenna Renzi, hi l-kollaborazzjoni strategika bejn żewġ pajjiżi.
Hu esprima wkoll l-apprezzament għall-isforzi biex tkun miġġielda l-famuza burokrazija Taljana.
Il-PM Taljan qal li sfortunatament, il-Mediterran jintwera biss bhala bahar ta’ problemi u ta’ firda meta t-triq ’il quddiem għall-Ewropa hi li thares lejn il-Mediterran bhala reġjun ta’ kulhadd li jkun fil-qalba tal-Ewropa.
It-tema tal-Mediterran spikkat ukoll waqt it-tahditiet bilaterali iktar kmieni fil-Berġa ta’ Kastilja.
F’konferenza tal-ahbarijiet konġunta, kemm Joseph Muscat kif ukoll Matteo Renzi tkellmu dwar is-sitwazzjoni tal-Libja u l-immigrazzjoni.
Matteo Renzi qal li l-prijorità hi li l-Libja terga’ tikseb l-istabilità.
Il-problema tal-immigrazzjoni tkun megħjuna b’din l-istabilità.
Hu fakkar kif mijiet ta’ dgħajjes bl-immigranti qasmu mit-Tunezija lejn l-Italja. 
Hekk kif l-affarijiet reġgħu għan-normal, id-dgħajjes bl-immigranti mit-Tunezija prattikament spiċċaw fix-xejn.
Id-dijabete hi kundizzjoni medika li għandha tittieħed bis-serjeta` u għalhekk hu importanti li wieħed ma jinjorax l-istrateġija li Malta għandha għal din il-kundizzjoni, id-dijabete. 
Dan qalitu Anne Marie Felton, li hi l-President tal-Fondazzjoni Ewropea  tal-infermiera għad-dijabete, il-FEND. 
Ma’ Net News Anne Marie Felton, li għandha aktar minn 20 sena ta' esperjenza f'dan il-qasam spjegat li Malta hi mill-ftit pajjiżi fl-Ewropa li għandha strateġija effettiva għad-dijabete.
Strateġija li bdiet mill-inizjattiva tal-Kap tal-Partit Nazzjonalista, Simon Busuttil.
Strateġija li għandu jkollha sinifikat hekk kif Malta għandha waħda mill-ogħla rati ta' persuni li għandhom din il-kundizzjoni.
Ma' Anne Marie Felton tkellimna fuq kif matul is-snin fuq livell Ewropew evolviet il-kundizzjoni tad-dijabete.
Anne Marie Felton tkellmet ukoll dwar kif il-pajjiżi jistgħu joħolqu aktar kuxjenza dwar din il-kundizzjoni ovvjament biex inqas nies jimirdu bid-dijabete li hi piż fuq l-infiq ta' kull gvern fil-qasam tas-saħħa.
Magħha tkellimna wkoll dwar x'inhuma l-isfidi għall-futur, fuq livell Ewropew.
F'Ottubru tas-sena l-oħra kien preżentat qafas għall-mudell leġiżlattiv u għall-politika u strateġija nazzjonali tas-saħħa għall-kundizzjoni tad-dijabete mill-Working Group Parlamentari dwar id-Dijabete lill-Ispeaker tal-Parlament Anġlu Farrugia.
Il-Working Group dwar id-Dijabete fl-istruttura tal-ħidma tal-Parlament, twaqqaf fuq inizjattiva tal-Kap tal-Oppożizzjoni Simon Busuttil.
Dakinhar il-Kap tal-Oppożizzjoni Simon Busuttil fisser kif din hi ħidma li fiha l-Parlament ingħaqad flimkien f’ambjent politiku mhux ta’ konfrontazzjoni, u qed jippreżenta wkoll mudell ġdid kif issir il-politika fl-interess u għall-ġid tal-poplu tagħna.
Il-President ta' Malta Marie Louise Coleiro Preca tagħmel dikjarazzjoni qawwija fil-konfront tal-persuni li qed idawru wiċċhom quddiem it-traġedji tal-immigranti fil-Mediterran.
Meta kienet qed tieħu sehem fil-programm 'iswed fuq l-abjad' fuq Net TV, il-President Marie Louise Coleiro Preca sostniet li hi lesta tagħmel id-dikjarazzjonijiet favur is-solidarjeta` mal-immigranti għaliex l-iskop tagħha mhix li tkun popolari.
Dan bla ma tfisser li taqbel li f'Malta għandhom jidħlu mijiet ta' eluf ta' immigranti.
Il-Kap tal-Oppożizzjoni Simon Busuttil tkellem dwar il-proposti li għandha quddiemha l-UE biex effettivament tkun miġġielda l-immigrazzjoni irregolari.
Fil-programm il-Kap tal-PN tkellem dwar il-kunsilli lokali u qal li l-PN hu determinat li jkompli jaħdem biex jikseb iktar appoġġ u jsir iktar partit tan-nies.
Minn partit ta' oppożizzjoni l-PN issa se jimxi għal gvern alternattiv.
Il-Kap tal-PN sostna li l-PN qed jibni fuq politika ta' onesta` li fiha jisma’ lin-nies u joħroġ bi proposti ġodda għall-futur.
Il-Fondazzjoni Valletta 2018 tibqa’ konsistenti u ssostni li l-monti mhux postu maġenb il-Parlament il-ġdid, li se jibda jopera mill-ġimgħa d-dieħla.
Sostna dan iċ-Ċermen ta’ din il-Fondazzjoni, Jason Micallef, meta mistoqsi minn dan l-istazzjon ftit jiem qabel l-inawgurazzjoni ta’ dan il-proġett mibdi minn Gvern Nazzjonalista.
Jason Micallef, li hu nkarigat minn din il-Fondazzjoni li twaqqfet bl-għan li tirriġenera l-Belt Valletta, kompla li l-monti f’dan is-sit jistona.
Din il-kritika tingħaqad mhux biss ma’ dik tal-Oppożizzjoni Nazzjonalista imma wkoll ma’ numru ta’ entitajiet oħra fosthom Din l-Art Ħelwa, l-Assoċjazzjoni Ewropea tal-Ibliet, it-Teatru Manoel, l-Orkestra Filarmonika Nazzjonali, il-Kunsill Malti għall-Arti, Heritage Malta, il-Kavallier ta’ San Ġakbu, Pjazza Teatru Rjal, il-Kamra tal-Kummerċ u l-Kamra tal-Periti.
Dwar din il-kwistjoni kien tkellem ukoll l-Ispeaker Anġlu Farrugia li fisser ruħu mħasseb dwar kwistjoni ta’ sigurta` jekk il-monti jitpoġġa maġenb il-bini tal-Parlament.
L-arkitett Malti Richard England ukoll kien tkellem pubblikament kontra din l-idea, u qal ukoll li l-arkitett famuż Taljan Renzo Piano, li ddisinja l-proġett tal-Parlament u d-daħla tal-Belt Valletta jinsab imweġġa’.
Imma minkejja din il-kritika, jidher li l-Gvern hu deċiż li jinjora dawn l-appelli u jkompli għaddej bil-pjani tiegħu li l-monti jiċċaqlaq għal Triq l-Ordinanza.
Kienet biss il-General Workers’ Union li fi Frar li ddefendiet lill-Gvern meta il-President tal-union Victor Carachi kiteb artiklu li fih qal li n-nies mhux japprezzaw biżżejjed il-ġid li jista’ jħalli monti.
L-Abbozz ta' Liġi li l-Oppożizzjoni ressqet fil-Parlament u diġà ġie approvat mill-Ewwel Qari dwar id-Domanju Pubbliku – il-liġi dwar il-wirt komuni li tipproteġi l-wirt naturali, kulturali u storiku – tfisser mis-Segretarju Parlamentari Josè Herrera bħala inizjattiva tajba li dwarha kien hemm diġà white paper mill-Gvern Nazzjonalista, u li hu jaqbel magħha kemm fis-sustanza kif ukoll fil-prinċipju.
Ikkritika iżda, li l-mod li bih tressaq dan l-Abbozz ta' Liġi mill-Oppożizzjoni llum hu skorrett għaliex dan hu xogħol li kien sar meta l-Partit Nazzjonalista kien fil-Gvern.
Is-Segretarju Parlamentari spjega li l-Abbozz propost mill-Oppożizzjoni u li qiegħed quddiem il-Parlament, il-Gvern illum irid li jkun parti mill-politika ħolisitika marittima li qal li hi lesta iżda li għad trid titla' għall-approvazzjoni tal-Kabinett tal-Gvern.
Dwar din il-politika ħolistika, Josè Herrera qal li kkonsulta diġà ma' kulħadd, iżda mhux mal-Oppożizzjoni li qal li issa se jistedinha biex magħha jiftaħ dibattitu dwar din il-politika marittima.
Mistoqsi jekk hux se jkun qiegħed jivvota favur jew kontra l-Abbozz imressaq mill-Oppożizzjoni li issa hu quddiem il-Parlament, Josè Herrera qal li din hi deċiżjoni tal-Grupp Parlamentari tal-Gvern.
Lanqas ma ta raġuni valida għaliex il-Gvern ma ħariġx b'din ir-reazzjoni meta l-Oppożizzjoni ħabbret din il-mozzjoni privata u qiegħed jagħmel dan wara għaxart ijiem u wara li l-Abbozz tal-Oppożizzjoni diġà kien approvat mill-ewwel stadji fil-Parlament.
Għall-Prim Ministru Joseph Muscat ir-riżultat tal-elezzjoni tal-Kunsill Lokali hu sinjal li l-familji qed jibagħtu messaġġ ċar ta' ottimiżmu.
Joseph Muscat sostna li dan ir-riżultat hu fuq l-istess livelli tar-riżultati tal-elezzjoni ġenerali u tal-Parlament Ewropej.
Iżda r-riżultat mhux jiġi interpretat l-istess minn persuni fil-kamp tal-Partit Laburista.
Fuq Facebook l-eks-Membru Parlamentari Ewropew Laburista, Joseph Cuschieri, kiteb li ma jistax jiġi injorat il-fatt li kien hemm tnaqqis ta' voti għall-Partit fil-maġġoranza tal-lokalitajiet.
 Riżultat li jaqta' d-distakk bin-nofs.
Joseph Cuschieri kiteb li biex tiġi evitata aktar emorraġija ta' voti ovvjament għall-Partit Laburista: Hemm bżonn li jinfetħu l-widnejn għal dawk li l-wegħdiet lilhom jew il-ġustizzja magħhom għadhom sa issa ma ġewx mismugħa u fuq kollox solvuti.
Kiteb ukoll li dawk sa issa injorati u li dejjem kienu hemm għall-Partit għandhom jingħataw l-attenzjoni meħtieġa u li tixirqilhom.
It-tielet punt li kiteb kien li għandhom jiġu mrażżna dawk l-elementi jew individwi fil-Partit li telgħalhom għal rashom u bdew jaġixxu b'arroganza u biex il-Partit Laburista jibqa’ viċin in-nies.
F'dak li kiteb Joseph Cuschieri, ġie kkonfermat li l-istrateġija tal-Gvern Laburista hi li jirredikolaw lil Simon Busuttil.
Infatti Cuschieri kiteb: Għandna nieqfu nirredikolaw u nissottovalutaw lil Simon Busuttil u lill-Partit Nazzjonalista.
Nemmen li din qed isservi biss ta' ħsara.
Il-kumment ta' Joseph Cuschieri jsaħħaħ l-argument li Joseph Muscat m’għadux saqajh mal-art u li r-riżultat qed jinterpretah kif irid hu.
Matul is-sena li għaddiet, f’Malta sehhew mal-400 każ ta’ avvelenament u mard mill-ikel.
Kuntrarju għal dak li hu mahsub, kważi żewġ terzi minn dawn il-każi – 63 fil-mija – sehhew fid-djar.
Waqt konferenza tal-ahbarijiet fl-okkazjoni tal-Jum Dinji tas-Sahha d-Direttur tad-Direttorat għall-Promozzjoni tas-Sahha u l-Prevenzjoni tal-Mard Charmaine Gauci qalet li dawn il-figuri huma  dwar każi severi li jkunu ġew rappurtati u għaldaqstant ir-realtaà hi li din l-okkorrenza hi ferm ikbar.
Dr Gauci spjegat li hafna minn dawn il-każi huma nuqqas ta’ preparazzjoni tajba għall-ikel li jagħtui lok għal kontaminazzjoni minn mikrobi bhal salmonella u campylobacter.
Ghal dan il-għan, id-Direttorat tas-Sahha u l-Prevenzjoni tal-Mard flimkien mad-Direttorat għas-Sahha Ambjentali hejjew fuljett dwar prattiċi favur l-igjene li jnaqqas ir-riskju ta’ infezzjoni minn dawn il-mikrobi.
L-iktar sors komuni ta’ dawn il-mikrobi hu l-laham tat-tigieg u tjur iehor u l-iktar metodu komuni ta’ trasmissjoni ta’ dawn il-mikrobi hi cross-contamination fejn jintużaw l-istess skieken u bords ta’ tqattigħ bejn ikel li se jissajjar u ikel li mhux se jissajjar bhal per eżempju ħaxix.
Biex wiehed jevita dan ir-riskju, għandhom jintużaw għodod u spazji separati għal ikel li se jissajjar u ikel li jkun lest biex jittiekel.
Parir iehor hu li jinhaslu sew l-għodod tal-kċina, bords tat-tqattigħ u l-uċuh uzati waqt il-manigg ta’ tjur nej.
L-ikel għandu jinżamm f’temperaturi sikuri; ikel imkessah għandu jinżamm f’temperaturi ta’ 8 gradi celsius jew inqas.
Ikel iffriżat għandu jinżamm f’temperatura ta’ 18-il grad taht iż-żero jew inqas filwaqt li ikel għandu jissajjar f’temperatura ta’ mhux inqas minn 75 grad celsius.
Appell għal prattiċi tajbin sar ukoll minn Jason Mifsud, uffiċjal tad-Direttorat tas-Sahha Ambjentali.
Hu qal li issa jibda diehel l-istagun tal-barbeques u l-appell hu sabiex il-laham jissajjar sew u ikel m’għandux jinżamm fil-coolers għal tul ta’ żmien.
Spjega wkoll li d-Direttorat tas-Sahha Ambjentali jħaddem sistema ta’ grading u ta’ infurzar sabiex ikunu garantiti l-għola standards tal-igjene.
Kirstin Mifsud, kaċċatur ta' 25 sena minn Bormla, intbagħat sena ħabs u weħel multa ta' 5000 ewro mill-Maġistrat Francesco Depasquale wara li t-Tlieta tressaq il-Qorti akkużat li kmieni t-Tnejn waranofsinhar spara lejn tajra protetta, bil-każ iwassal għall-għeluq prematur tal-istaġun tal-Kaċċa fir-Rebbiegħa.
Barra minn hekk, kien ordnat li Mifsud, magħruf bħala "Il-Benghazi", tittiħidlu l-liċenzja.
Kienu żewġ kaċċaturi oħra li identifikaw lil Mifsud bħala l-kaċċatur li spara lejn is-seqer protett f'Ħaż Żabbar.
Kaċċatur minnhom qal lill-Qorti li l-akkużat qallu li kien għama meta ra s-seqer.
Il-Maġistrat Franco Depasquale qal li l-Qorti għandha obbligu li tibgħat messaġġ quddiem dawn il-każi aktar u aktar meta dan hu każ ta' sparar viċin skola.
Il-qorti qalet li ma kellha l-ebda dubju li kien l-akkużat li spara u laqat lit-tajra protetta.
 L-akkużat se jappella.
Sadanittant il-Prim Ministru Joseph Muscat fl-aħħar sigħat f’kummenti li ta lix-xandir nazzjonali minn Baku fl-Ażerbajġan qal li jekk il-Kumitat ORNIS jerġa’ jirrakkomanda l-ftuħ tal-istaġun tal-kaċċa fir-rebbiegħa s-sena d-dieħla, il-Gvern ma jsib l-ebda problema li jerġa’ jiftħu.
Dan jikkuntrasta mad-dikjarazzjoni li għamel il-PM Muscat malli ħareġ ir-riżultat tar-referendum dwar il-kaċċa li ntrebaħ mill-IVA bi ftit aktar minn 2,000 vot.
Dakinhar Muscat, fir-reazzjoni tiegħu, kien qal li dan hu l-aħħar ċans għall-kaċċaturi.
 Fil-bidu ta’ din il-ġimgħa l-Prim Ministru għalaq l-istaġun tal-kaċċa fir-rebbiegħa tlett ijiem qabel kellu jagħlaq, wara numru ta’ każi ta’ illegalitajiet li laħqu l-qofol tagħhom bl-isparatura fuq Spanjulett li spiċċa ferut f’bitħa mimlija tfal tal-iskola.
L-immigrazzjoni, l-ewro u l-kriżi tal-Ukrajna kienu fost it-temi diskussi waqt laqgħa bejn il-Kap tal-Oppożizzjoni u tal-PN Simon Busuttil u l-Viċi President tal-Kummissjoni Ewropea Valdis Dombrovskis li jinsab fuq żjara f’Malta.
Simon Busuttil qal li sfortunatament, irid ikun telf ta’ hajjiet biex l-immigrazzjoni titla’ fuq l-agenda Ewropea.
Hu jaf li kemm Dombrovskis kif ukoll il-President tal-Kummissjoni Ewropea Jean Claude Juncker huma konxji tal-problema u qed jahdmu fuq soluzzjoni fit-tul.
Dwar l-ewro, li taqa’ taht il-kompetenza tal-Kummissarju Dombrovskis, Simon Busuttil qal li l-munita għandha diversi sfidi, fosthom il-kwistjoni tal-Greċja.
Hu qal li l-UE għandha turi solidarjetà imma għandu jkun hemm responsabbiltà.
Kompla li l-Gvern Grieg għandu jevita l-populiżmu u jaġixxi b’mod responsabbli. 
Dwar l-Ukrajna, Simon Busuttil qal li l-PN jappoġġja bis-shih il-pożizzjoni tal-UE u favur li tkun rispettata l-integrità territorjali tal-Ukrajna.
Min-naha tiegħu, il-Viċi President Dombrovskis qal li parti kbira mill-hidma tiegħu biex ikun hemm koperazzjoni iktar mill-qrib mal-Gvernijiet u l-Parlamenti.
Dwar il-qasam ekonomiku, Dombrovskis qal li r-riżultati jidhru tajbin izda għad hemm mistoqsijiet dwar is-sostenibbilità tas-sistema tal-pensjonijiet.
Hu qal li l-gimgħa d-diehla għandha tibda diskussjoni dwar il-proposta ġdida tal-UE għall-politika tal-migrazzjoni. 
Dwar l-Ukrajna, Dombrovskis qal li l-UE għandha żżomm sod fil-pożizzjoni tagħha u turi li ċertu aġir mhux aċċettabbli fl-Ewropa tas-seklu 21.
L-eks-Kummissarju Ewropew, John Dalli tilef il-kawża li kellu kontra l-Kummissjoni tal-Unjoni Ewropea.
Il-Qorti Ewropea tal-Gustizzja fid-deċiżjoni li ppubblikat it-Tlieta 12 ta' Mejju qalet li John Dalli rriżenja minn jeddu wara laqgħa li kellu ma' Jose Manuel Barroso meta dak iż-żmien kien il-President tal-Kummissjoni Ewropea, u għalhekk qatt ma kien hemm talba formali min-naha ta' Barroso biex Dalli jirriżenja. 
Fir-reazzjoni tiegħu għal din id-deċiżjoni l-Kap tal-Oppożizzjoni Simon Busuttil qal li din kienet deċiżjoni li fiha harget il-verità.
Fil-Qorti Ewropea, mix-xhieda, ħareġ li l-eks-Kummissarju Ewropew irrizenja wara laqgħa li damet madwar 90 minuta ma' Barroso.
Laqgħa li matula kienu diskussi l-konkluzjonijiet tal-Olaf li hi l-Agenzija tal-Unjoni Ewropea għal kontra l-frodi.
Dan il-każ ta' John Dalli jmur lura għall-2012 meta rapport tal-Olaf kien jgħid li John Dalli kien involut f'numru ta' irregolaritajiet f'laqgħat li kellu ma' rappreżentanti tal-industrija tat-tabakk biex tinbidel direttiva tal-Unjoni Ewropea, bl-involviment anke tal-ekskanvasser ta' Dalli, Silvio Zammit.
Zammit qed ikun akkużat b'tixhim ta' €60 miljun mill-kumpanija biex fid-direttiva tal-UE tat-tabakk ikun hemm xi tibdil biex ma jkunx ipprojbit il-bejgħ tal-isnus fil-pajjiżi tal-Unjoni Ewropea.
Dwar dan il-każ John Dalli dejjem ċahad l-allegazzjonijiet fil-konfront tiegħu u kien għalhekk li fetah kawża kontra l-Kummissjoni Ewropea minhabba li skont hu tkeċċa minn Kummissarju Ewropew b'mod ingust u kien qed jitlob ukoll kumpens għad-danni li sofra kemm morali kif ukoll materjali.
Talba li min-naha tagħha l-Qorti Ewropea ma laqgħetx.
Xhur ilu l-Partit Nazzjonalista ressaq rikors fil-Qorti, f'isem anke d-Deputati Nazzjonalisti Claudette Buttiġieġ, Frederick Azzopardi, kif ukoll mill-Kandidat Nazzjonalista Edwin Vassallo, dwar ir-riżultat tal-elezzjoni ġenerali li ma jirriflettix ir-rieda tal-votanti fil-konfront tat-tliet Deputati, li kkontestaw fit-tmien u t-13-il distrett.
Il-Partit Nazzjonalista qed isostni l-50 vot mormija ta’ Claudette Buttiġieġ u l-10 voti fuq id-distrett ta’ Għawdex kienu jagħtu stampa differenti tar-rappreżentanza Parlamentari.
Il-Partit Nazzjonalista qed jgħid li dawn il-voti ma nħlewx iżda ntremew għalxejn.
Dan wassal biex minflok ir-rieda tal-votanti, li jkunu eletti Claudette Buttiġieġ u Frederick Azzopardi bħala kandidati tal-Partit Nazzjonalista, ġew eletti Edward Scicluna u Justyne Caruana f’isem il-Partit Laburista.
Dwar l-aħħar żviluppi fit-trattazzjonijiet tal-kawża, Net News tkellem mal-avukat Therese Comodini Cachia.
Dwar din il-kawża fix-xhur li għaddew il-Qorti kienet tat lill-Partit Nazzjonalista żewġ siġġijiet oħra fil-Parlament.
Bil-Partit Laburista jappella mid-deċiżjoni li ngħatat mill-Qorti b’ġurisdizzjoni Kostituzzjonali.
Fl-istadju tal-appell, Therese Comodini Cachia, spjegat x'inhuma l-argumenti li ressaq il-Partit Nazzjonalista.
Therese Comodini Cachia qalet li s-sentenza ta' din il-Qorti mistennija tingħata lejn l-aħħar ta' Mejju, dejjem jekk il-Qorti  ma jkollhiex xi domandi oħra xi tressaq lill-Partijiet.
L-eks-Kummissarju tal-Pulizija Peter Paul Zammit kien hu li ordna, bhala Kummissarju, li jigu sospiżi l-proċeduri u l-akkużi kontra persuna li kienet klijenta tiegħu dwar inċident li sehh fl-Ghassa tal-Pulizija ta’ Ħaż-Żabbar.
Dan jirriżulta mill-konklużjonijiet tar-rapport ta’ Bord ta’ Investigazzjoni mahtur mill-Ministeru għall-Intern u s-Sigurtà Nazzjonali dwar l-allegat irtirar ta’ akkużi kontra persuna f’għassa tal-Pulizija dwar inċident li kien sehh f’Gunju tal-2013.
L-investigazzjoni saret fuq talba tax-Shadow Minister Jason Azzopardi.
Ir-rapport tqiegħed fuq il-mejda tal-Kamra tad-Deputati  kważi sentejn wara li sehh dan l-inċident.
 Dwar dan il-każ ikkummenta l-Kap tal-Oppożizzjoni Simon Busuttil.
Ix-Shadow Minister Jason Azzopardi kien iddikjara sena ilu, li l-Kummissarju ta’ dak iż-żmien Peter Paul Zammit kien qed jigdeb dwar il-każ, u kien sejjah għal investigazzjonijiet biex toħroġ il-verità.
L-akkużi kienu fil-konfront ta’ Josmar Agius, li kien allegat li kien urtat għall-mod kif hass li ġiet trattata bintu minorenni meta marret tagħmel rapport dwar mowbajl mitluf jew misruq.
Jirriżulta li Agius kien eksklijent tal-Kummissarju ta’ dak iż-żmien, Peter Paul Zammit.
Jirriżulta li Agius ma riedx jistenna wara n-nies preżenti, beda jgħolli lehnu, dahal wara l-iskrivanija tal-pulizija minn bieb iehor, sabbat il-kaxxa tal-mowbajl fuq id-desk u beda jgħid li se jirrappurtahom. 
Is-Surġent qal lill-Bord li Agius qal li se jcempel lil Pietru Pawl, u nstema’ jagħmel telefonata u jikkummenta kontra x-xift fl-għassa ta’ Ħaż-Żabbar.
Ftit minuti wara li sehh l-inċident, sar  rapport dettaljat dwar l-inċident, u l-akkużi f’dan ir-rigward kienu se jinharġu.
Il-Kummissarju ta struzzjonijiet biex jinżamm kollox wara li talab għar-rapport li sar fl-Ghassa ta’ Ħaż-Żabbar.
Il-proċeduri kienu sospiżi kontra kull parir li kellu l-Kummissarju tal-Pulizija u aktar tard il-Kummissarju kiteb biex jaqgħu l-akkużi kollha kontra Agius. 
Il-Bord, immexxi mill-Imhallef Franco Depasquale, ikkonkluda li d-deċiżjoni tal-Kummissarju kienet unilaterali u wahda arbitrarja, specjalment meta jitqiesu l-pariri kollha kuntrarji li ngħataw. 
Dejjem b'rabta ma' dan il-każ il-Ministru responsabbli mill-Gustizzja Owen Bonniċi, mistoqsi jekk jahsibx li l-eks-Ministru Manuel Mallia għandux jirriżenja minn Deputat tal-Partit Laburista, hekk kif ir-rapport baqa' ma kienx ippubblikat meta Mallia kien għadu Ministru, Bonniċi qal li Mallia m'għandux x'jaqsam mal-każ.
Il-Ministru Owen Bonniċi qal ukoll li ma jara l-ebda raġuni għalfejn l-eks-Kummissarju tal-Pulizija Peter Paul Zammit għandu jirriżenja mill-hatra l-ġdida tiegħu bhala ko-ordinatur għas-sigurtà nazzjonali.
Tensjoni u rabja min-numru ta' pitkala li ma tħallewx jaħdmu wara li mhumiex jaqblu mal-Gvern dwar impożizzjoni ta' garanzija bankarja mitluba lilhom.
Il-Gvern qed jinsisti mal-pitkala li jagħmlu garanzija ta' flus biex jagħmel tajjeb għall-ħlas li jkun irid isir lill-bdiewa tal-prodotti li huma jdaħħlu l-pitkalija.
Il-pitkala qed joġġezzjonaw għal dan għaliex qed isostnu li din il-garanzija qatt ma kienet diskussa qabel u għax l-ammonti mitluba huma għoljin wisq.
Kien kmieni filgħodu li l-pitkala li mhumiex jaqblu mal-Gvern, marru għal ġurnata xogħol normali, u ma tħallewx jidħlu fil-pitkalija mill-pulizija u uffiċjali tas-sigurtà tal-pitkalija.
Kif jixhed dan il-filmat li ttieħed kmieni filgħodu mill-kameras ta' dan l-istazzjon.
Aktar tard filgħodu dawn il-pitkala u familjari tagħhom inġabru quddiem il-bieb tal-pitkalija fejn ilkoll flimkien daħlu fil-pitkalija u marru lejn il-postijiet li huma għandhom mikrija.
F'konferenza tal-aħbarijiet f'isem il-pitkala, indirizzata mill-Avukat Adrian Delia kienu speċifikati l-prinċipji dwar din il-kwistjoni.
Anzjan li kien ħiereġ minn maħżen fil-Crafts Village ta’ Ta’ Qali, b’kaxxa f’idu mimlija affarijiet personali, twaqqaf minn uffiċjali tal-Gvern li ntbagħtu biex jissiġillaw 15-il maħżen. 
Is-sidien ta’ dawn l-imħażen, minn fost total ta’ 62, baqgħu ma ffirmawx li jġeddu l-kera għal 65 sena bil-patt u l-kundizzjoni li jkollhom jiżviluppaw sit ġdid fil-villaġġ bi spejjeż għalihom.
Waqt il-laqgħa ntqal kif kien impossibbli li f’24 siegħa, dawn is-sidien ibattlu l-imħażen u joħorġu minnhom anke l-makkinarju kbir li kienu jużaw fix-xogħol tagħhom. 
Fil-każ ta’ dan l-anzjan, lanqas tħalla jieħu kaxxa bl-affarijiet personali tiegħu għaliex l-uffiċjali tal-Gvern qalulu li s-sit issa hu proprjetà tal-Gvern.
Issa dawn is-sidien mhux talli se jkollhom ifittxu sit alternattiv minn fejn joperaw, imma wkoll iridu jikru xi mkien biex ipoġġu l-affarijiet li laħqu ħarġu mill-imħażen qabel l-uffiċjali tal-Gvern marru u qaflu kollox b’katnazz.
Kien dan wieħed mill-punti li ħarġu waqt laqgħa li l-Oppożizzjoni, rappreżentata mill-Kelliem għan-Negozji Żgħar, Manifattura, Kummerċ, Self Employed u l-Kooperattivi Robert Arrigo kellha mal-GRTU.
Arrigo qal li dawn il-laqgħat li qed tagħmel l-Oppożizzjoni se jkomplu għaliex qed iħallu l-frott.
Semma’ kif wara laqgħat li kellu ma’ entitajiet differenti, hu ħa l-punti ta’ tħassib li tqajmu, tkellem dwarhom fil-Parlament u dawn ġew indirizzati.
Filwaqt li qal li l-Oppożizzjoni trid tħares lejn iż-żmien li għamlet fil-Gvern u tagħraf fejn naqset li tieħu azzjoni, trid tħares ukoll ’il quddiem u titgħallem minn dik l-esperjenza.
Fil-fatt Robert Arrigo sostna li l-Oppożizzjoni diġà bdiet taħseb fuq ideat għas-settur tar-retail u s-servizzi, li dwarhom iddur l-ekonomija Maltija.
Min-naħa tiegħu l-President tal-GRTU Paul Abela qal li l-Oppożizzjoni għandha tiġi kkunsidrata bħala Gvern alternattiv u għalhekk dawn il-laqgħat se jkomplu bħalma sar fil-passat.
Fil-Palazz tal-President f'San Anton, f'laqgħa mal-President Germaniż Joachim Gauck, il-Kap tal-Oppożizzjoni Simon Busuttil kienu enfasizzati r-riformi li Malta għamlet fl-aspetti politiċi u ekonomiċi tul il-25 sena ta' Gvern Nazzjonalista.
Il-kap tal-Partit Nazzjonalista Simon Busuttil qal li tul dawn is-snin, Gvernijiet Nazzjonalisti wettqu riformi li poggew lil Malta fuq quddiem fost il-pajjiżi Ewropej u dinjija.
Matul il-laqgħa mal-President Germaniż, il-Kap tal-Oppożizzjoni Simon Busuttil irrefera wkoll għal problemi tal-immigrazzjoni.
Fejn il-Kap tal-Oppożizzjoni rrefera wkoll għat-tragedji li kellna fl-ahhar gimgħat fil-Bahar Mediterran.
Matul il-gurnata, il-President Gauick żar l-open centre fil-Marsa fejn tkellem mal-immigranti dwar l-esperjenzi tagħhom porpju ftit granet wara l-ikbar tragedja fil-Mediterran li fiha mietu mijiet ta' immigranti li kienu qed jaharbu mill-Afrika ta' Fuq lejn l-Ewropa.
Fil-Lukanda Phoenicia, il-President Germaniż iltaqa' ma’ numru ta' għaqdiet volontarji u poġġa kuruni tal-fjuri mal-monument tal-gwerra.
Fiż-żjara tiegħu l-President Germaniż żar lill-President ta' Malta Marie Louise Coleiro Preca fl-Palazz Presidenzjali fil-Belt u ltaqa' mal-Prim Ministru Joseph Muscat fil-Berġa ta' Kastilja.
Mill-Uffiċċju tal-Prim Ministru l-President Germaniż mar il-Barrakka ta' Fuq u żar il-Kon Katidral ta' San Gwann.
L-Ambaxxata Libjana f’Malta qalet fi stqarrija li qed issegwi mill-qrib u tinsab imħassba dwar is-sitwazzjoni tal-immigrazzjoni irregolari fil-Mediterran.
Quddiem dawn il-kundizzjonijiet u l-kriżi, l-Ambaxxata Libjana f’Malta appellat għall-appoġġ tal-komunità internazzjonali lil-Libja quddiem il-periklu tal-gruppi terroristiċi.
L-Ambaxxata Libjana qalet li l-problema tal-immigrazzjoni irregolari hi waħda mill-problemi li l-Libja qed tiffaċċja.
Biex din il-problema tissolva, il-Libja għandha bżonn riżoluzzjoni komprensiva għall-aspetti kollha tal-kriżi preżenti.
Il-Libja, sostniet l-Ambaxxata, hi impenjata li tkun sieħeb onest u effettiv għall-qafas Ewro-Mediterranju.
Dan jista’ jinkiseb b’koperazzjoni mal-pajjiżi Afrikani, li jservu bħala pajjiżi li fihom jidħlu l-immigranti lejn il-Libja u wara lejn l-Ewropa.
Fl-istqarrija, l-Ambaxxata Libjana offriet il-kondoljanzi u s-simpatiji lill-pajjiżi u l-familji tagħhom għall-vittmi li tilfu ħajjithom fit-traġedja fil-Mediterran, filwaqt li espremiet dispjaċir li din il-problema qed tikber.
Sadanittant, il-Membru Parlamentari Ewropew Roberta Metsola flimkien mal-Membru Parlamentari Ewropew Taljana Cécile Kyenge mill-Grupp tas-Soċjalisti u d-Demokratiċi qed imexxu proċess f’isem il-Parlament Ewropew li permezz tiegħu se jsir rapport dwar l-immigrazzjoni.
Dan ir-rapport hu intiż biex ifassal ir-rispons tal-Parlament Ewropew għal terminu medju u twil.
Ir-rapport għandu l-iskop li jgħid x’inizjattivi għandha tieħu l-Unjoni Ewropea fid-dawl tal-influss migratorju fil-Mediterran.
Ir-rapport ser iħares lejn kull aspett tal-immigrazzjoni, minn modi ta' kif l-UE tista' torganizza lilha nnifisha biex issalva l-ħajjiet, miżuri biex jitkissru n-networks tat-traffikar, it-titjib fit-tqassim ġust tar-responsabbiltà, l-għajnuna lill-pajjiżi fl-Afrika sub-Saħarjana biex dawn jiġu fuq saqajhom, jiġu eżaminati l-għażliet legali għall-immigrazzjoni, u ssir analiżi ta’ kif l-aħjar jintefqu l-fondi tal-UE f'dan il-qasam.
Wara laqgħa straordinarja bejn il-Ministri tal-Affarijiet Barranin u tal-Intern tat-28 pajjiż membru tal-UE f’Lussemburgu, il-Ministri kollha qablu dwar pjan ta’ 10 punti, ippreżentat mill-Kummissarju Ewropew għall-Immigrazzjoni Dimitiris Avramopoulous, bi tweġiba għat-traġedja tal-aħħar jiem.
L-għaxar punti issa mistennija jitressqu quddiem il-Kunsill Ewropew li se jitlaqqa’ b’mod straordinarju wkoll, nhar il-Ħamis.
Il-punti huma:
Jissaħħu l-operazzjonijiet ta’ salvataġġ konġunti fil-Mediterran u titkabbar iż-żona ta’ tiftix.
Ikun hemm sforz sistematiku biex jinqabdu u jinqerdu l-bastimenti użati mit-traffikanti.
Europol, Frontex, Easo u Eurojust għandhom jaħdmu flimkien biex jiġbru iktar informazzjoni dwar it-traffikanti.
Easo għandha tibgħat skwadri fl-Italja u fil-Greċja fejn jiġu pproċessati applikazzjonijiet għall-ażil.
L-istati membri tal-UE għandhom jassiguraw li jittieħdu l-marki tas-swaba’ tal-immigranti kollha.
Għandhom jiġu kkunsidrati għażliet oħra għall-mekkaniżmu ta’ rilokazzjoni f’każ ta’ emerġenza.
Għandu jkun hemm proġett pilota fuq bażi volontarja mifruxa mal-UE kollha biex immigranti jmorru jgħixu f’pajjiż ieħor.
Għandu jkun hemm programm ġdid għal ritorna ta’ malajr għall-immigranti irregolari.
Għandu jkun hemm ħidma ma’ pajjiżi li jdawru lil-Libja.
F’pajjiżi terzi, għandhom jintbagħtu uffiċjali apposta mill-uffiċċji tal-immigrazzjoni biex jiġbru informazzjoni dwar l-influss tal-immigrazzjoni.
Malta kienet preżenti permezz tal-Ministri George Vella u Carmelo Abela li laqgħu l-qbil dwar l-għaxar punti.
Mijiet ta' persuni u l-awtoritajiet tal-pajjiż, ingħaqdu flimkien  f'San Giljan u Tas-Sliema biex jesprimu solidarjetà mal-immigranti u juru s-sogħba tagħhom għall-mewt tal-mijiet ta' immigranti li mietu mgħarrqa fil-Mediterran fl-ahhar granet.
B'xemgħat f'idejhom, Maltin, barranin u immigranti li jgħixu f'Malta mxew flimkien fis-skiet izda b'determinazzjoni li jibagħtu messaġġ lill-pajjiżi Ewropej u lill-komunità internazzjonali biex jittiehdu l-azzjonijiet mehtiega biex ma jerga' jkun hemm qatt tragedji ta' din x-xorta.
Minbarra xemgħat, il-parteċipanti garrew kartelluni b'messaggi kontra l-fruntieri u favur l-integrazzjoni....u mxew flimkien ma' immigranti li wara kull wiehed storja differenti ta' tbatija.
Il-ħaddiema tal-HSBC tlaqqgħu mill-MUBE, il-union li tirrappreżentahom, biex ikunu infurmati dwar l-iżviluppi fil-kwistjoni bejn il-union u l-bank.
Fi tmiem din il-laqgħa, il-MUBE se tkun qed titlob vot lill-membri tagħha biex ikunu huma stess li jiddeċiedu jekk iridux li jkomplu bl-azzjonijiet industrijali.
Il-MUBE wettqet sensiela ta’ azzjonijiet industrijali, li matul il-ġurnata tal-lum saħansitra eskalaw b’ordni biex il-ħaddiema ma jirrappurtawx għax-xogħol.
Dan għaliex l-MUBE qed takkuża lill-management tal-Bank HSBC li qed ikaxkar saqajh apposta dwar il-ftehim kollettiv tal-ħaddiema.
F’ċirkolari lill-ħaddiema membri fl-HSBC, l-MUBE qalet li l-fatt li għadu ma ntlaħaqx ftehim hu kollu tort tal-management tal-bank HSBC li ma riedx iċaqlaq il-pożizzjoni tiegħu u apposta ma ressaqx kontroproposti raġjonevoli sabiex l-affarijiet ikomplu jkarkru.
L-MUBE fl-aħħar jiem saħansitra akkużat lill-HSBC li hedded lill-impjegati tagħha b’Lock-Out, minflok offriet proposti konkreti.
F'kummenti lil dan l-istazzjon, il-President tal-MUBE, William Portelli, spjega li l-azzjonijiet industrijali li ttieħdu jmorru oltre minn hekk.
William Portelli qal li mindu bdew it-trattattivi, il-bank talab lill-MUBE biex tissospendi l-azzjonijiet.
Wissa li din is-sitwazzjoni hi ta' theddid.
William Portelli skuża ruħu mal-klijenti imma qal li l-ħaddiema ma kienx fadlilhom triq oħra ħlief li jieħdu dawn l-azzjonijiet industrijali.
Il-proġetti tal-Park Nazzjonali Naturali u tal-università l-ġdida huma marbuta flimkien.
Hekk sahaq il-Prim Ministru Joseph Muscat f'intervent telefoniku fuq l-istazzjon tar-radju tal-Partit Laburista One Radio. 
Muscat saħaq li l-proġett tal-università ser ikun lest f'4 snin minn meta johrog il-permess.
Sahaq li l-Gvern kien għazel li dan il-proġett isir fin-naħa t'isfel ta' Malta għaliex fin-naħa t'isfel ta' Malta n-nies għandhom inqas dħul minn dawk ta' reġjuni oħra. 
Muscat saħaq li dan l-investiment mhuwiex wieħed li jkerraħ jew wiehed li ma tridx toqgħod hdejh. 
Madankollu huwa naqas milli jagħmel ebda referenza lejn il-proġett tal-Power Station tad-Delimara fejn l-istess Gvern Laburista sar jankra b'mod permanenti tanker tal-gass fil-bajja ta' Marsaxlokk, eżatt faċċata l-irħula ta' Marsaxlokk u Birżebbuga. 
Fl-intervent tiegħu Muscat akkuża lil gvern preċidenti bhala wiehed li kien joqgħod attent li ma jiġġieled ma' ħadd filwaqt li sahaq li l-proġetti tal-università u tal-park għandhom jikkuntentaw kemm lill-izviluppaturi kif ukoll lill-ambjentalisti.
In-Nepal theżżeż mill-ġdid minn terremot qawwi li laqat l-inħawi tal-Lvant qrib il-Muntanja Everest, bl-ewwel rapporti jikkonfermaw għexieren mejta u ammont mhux magħruf ta’ midruba.
It-theżżiża tal-art seħħet proprju ġimagħtejn wara li n-Nepal kien intlaqat mit-terremot kbir li ħalla mat-8,000 mejtin.
L-aħħar rapporti mir-reġjun qalu li l-awtoritajiet, fil-preżent, qed jevalwaw it-telf ta’ ħajja u ħsarat fost il-potenzjal ta’ valangi f’dan ir-reġjun iddominat mill-muntanji.
L-epiċentru tal-aħħar terremot kien indikat qrib il-belt ta’ Namche u kien jimmarka mas-7.3 fuq l-Iskala Richter.
Dan it-terremot tant kien b’saħħtu li nħass ukoll fl-Indja u fil-Bangladesh.
L-ewwel rapporti minn Kathmandu, il-kapitali tan-Nepal, qalu li n-nies ħarġu mwerwrin minn ġol-bini malli nħasset it-theżżiża ġdida, bin-nies intervistati qalu li ħassew l-art titriegħed għal ħafna ħin.
Uħud qalu li anki raw il-ġebel qed itir minfuq muntanja fil-madwar tal-kapitali, bir-residenti f’Kathmandu għadhom qed jippruvaw jistejqru mill-impatt tat-terremot kbir tal-25 ta’ April li bidel iz-żona f’wied ta’ straġi.
Fil-jiem li għaddew, instab dak li jidher li hu kumpless ta' oqbra Puniċi fl-inħawi ta' wara San Franġisk fir-Rabat Għawdex.
Is-sejba saret waqt li kien qed jitwaqqa' bini biex minfloku jinbena Ċentru Franġiskan.
Jirriżulta li wara li sar it-twaqqigħ tal-bini u beda t-tħammil, il-ħaddiema taħt is-superviżjoni tal-Arkeologu Għawdxi Mark Attard,  indunaw li waqt it-tħaffir kien hemm xi ħaġa li mhix tas-soltu.
Minħabba f'hekk, l-Arkeologu ta l-ordni biex it-tħaffir jitwaqqaf minnufih u l-proċess jitkompla bl-idejn minflok bl-inġenji biex tinġabar kull informazzjoni li seta' kien hemm ta' valur arkeoloġiku u storiku, filwaqt li ma ssir l-ebda ħsara lis-sit.
Il-ġurnal In-Nazzjon illum irrapporta li l-arkeologu informa mill-ewwel lill-ogħla awtoritajiet tas-Soprintendenza tal-Wirt Kulturali, fejn ġibdilhom l-attenzjoni li waqt xogħol ta' tħaffir li kien qed isir fir-Rabat Għawdex, probabbilment kienu nstabu l-famużi oqbra Puniċi mitlufin.
Wara kitba storika ta' Ġan Franġisk Abela, li tmur lura mijiet ta' snin, dawn l-oqbra misjuba f'Għawdex jista' jkun li għandhom importanza kbira, għalkemm l-Arkeologu Mark Attard ma jeskludix li s-sejba reċenti hi fil-fatt waħda kompletament ġdida minn dik li rrefera għaliha Ġan Franġisk Abela.
Attard fisser li kemm-il darba jirriżulta fil-fatt li dawn l-oqbra huma Puniċi, allura nkunu qed nitkellmu dwar oqbra li għandhom aktar minn 2,500 sena.
Hu fisser li fil-bokka nstabu biċċiet ta' oġġetti tal-fuħħar, li jmorru lura għal żmien ir-Rumani u għal żmien il-Biżantini.
Is-sejba ta' dawn l-oġġetti tindika li dawn l-istess oqbra Puniċi baqgħu jintużaw mill-anqas sa żmien ir-Rumani.
Il-grupp Panta Lesco se jkeċċi l-ħaddiema fil-ġranet li ġejjin. 
Sorsi qrib il-grupp qalu li se jitneħħew madwar 70 ħaddiem minħabba li lill-grupp naqsulu l-ordnijiet.
Il-grupp Panta Lesco jaħdem fil-qasam ta’ servizzi tal-bini u jispeċjalizza f’servizzi ta’ inġinerija mekkanika u installazzjonijiet elettriċi, tal-ilma u liftijiet.
Sal-lum iħaddem madwar 260 persuna.
B'reazzjoni għal din l-aħbar, il-kelliem tal-Oppożizzjoni għan-Negozji ż-Żgħar u s-Self Employed Robert Arrigo, filwaqt li esprima solidarjetà mal-ħaddiema u l-familji tagħhom, appella lill-Gvern biex jieħu azzjoni u jindirizza s-sitwazzjoni mill-aktar fis possibbli.
Haddiema li tkellmu ma’ dan l-istazzjon qalulna li fost il-haddiema li se jispiċċaw mill-impjieg, hemm dawk li ilhom jahdmu mal-grupp 35 sena.
Il-grupp Panta Lesco ilu jopera aktar minn 50 sena.
F’laqgħa kordjali li saret bejn l-Arċisqof ta’ Malta Charles Scicluna, Patri Mark Montebello u l-Provinċjal tal-Provinċja Dumnikana Maltija Patri Frans Micallef, l-Arċisqof inkoraġixxa lil Patri Mark biex ikompli bil-ħidma pastorali tiegħu ma’ persuni omosesswali.
F’komunikat mill-Kurja, intqal li l-Arċisqof talab lil Patri Mark biex ikompli jsegwi l-prassi u d-dixxiplina tal-Knisja fil-ministeru tiegħu, speċjalment fiċ-ċelebrazzjoni ta’ riti sagri u fir-ritwali tal-Knisja.
Min-naħa tiegħu, Patri Mark irringrazzja lill-Arċisqof u lill-Vigarju Ġenerali għas-sapport tagħhom u qabel li fil-ministeru pastorali tiegħu ma’ persuni omosesswali hu jkompli jsegwi l-prassi u d-dixxiplina tal-Knisja.
Il-laqgħa ssejħet mill-Arċisqof ta’ Malta stess wara li fl-aħħar jiem ġie ppubblikat ritratt li juri lil Patri Mark ibierek ċrieket ta’ koppja gay waqt ċeremonja tal-għerusija.
L-istorja ġiet żvelata t-Tnejn mill-gurnal ‘The Malta Independent’.
Iċ-ċerimonja saret nhar il-Gimgħa, u r-ritratt tat-tberik taċ-ċrieket minn Patri Mark kien jinsab fuq is-soċial media.
Iċ-ċerimonja tal-għerusija saret f’San Giljan.
Li saċerdot imexxi ċerimonja ta’ Unjoni Civili jew tberik taċ-ċrieket imur kontra d-duttrina tal-Knisja Kattolika.
Ghalkemm il-Knisja tinsisti li tirrispetta koppji tal-istess sess.
Fil-fatt, f'kummenti ma' Radju RTK, l-Arcisqof Charles Scicluna qal li t-tberik taċ-ċrieket f'ċerimonji tal-għerusija u ċeremonji taż-żwieġ għandhom isiru biss f'każ ta' koppji ffurmati minn ragel u mara.
Is-sistema preżenti tal-gwardjani lokali se tispiċċa biex minflok tinfetah aġenzija li se tkun qed titmexxa mill-eksagent kummissarju tal-Pulizija Ray Zammit.
Zammit f'Diċembru kellu jirriżenja mill-kariga wara l-każ tal-isparatura tax-xufier tal-eks Ministru Manuel Mallia.
Is-sistema l-ġdida tal-gwardjani lokali habbarha l-Ministru Owen Bonniċi waqt konferenza tal-ahbarijiet li matulha qal li l-aġenzija l-iskop prinċipali tagħha se jkun li ttejjeb is-sistema taċ-ċitazzjonijiet billi nedukaw liċ-ċittadini u tingħeleb il-kultura ta' kastig.
Il-Ministru Bonniċi qal li fit-tieni fażi  l-aġenzija se ssir awtorità regolatorja filwaqt li qal li s-sena l-ohra sar proċess ta' konsultazzjoni biex is-sistema tal-gwardjani lokali ssir aktar gusta maċ-ċittadini u aktar trasparenti.
Bonniċi qal ukoll li se jsiru diskussjonijiet dwar fejn imorru l-flus li jidhlu minn ċitazzjonijiet filwaqt li qal li mhux se jkun ittollerat aġir ta' gwardjani li jistahbew biex jagħtu ċ-ċitazzjonijiet.
Dwar li se jkun l-eks-Kummissarju tal-Pulizija Ray Zammit li se jmexxi din l-aġenzija, il-Ministru Owen Bonniċi qal li għandu mohhu mistrieh.
L-istorja dwar it-tberik taċ-ċrieket ta’ koppja tal-istess sess f’għaqda ta’ għerusija mill-Patri Dumnikan Mark Montebello għadha ma arkivjatx ruħha tant li fil-jiem li għaddew il-Provinċjal tal-Ordni Dumnikan jidher li għamel dak li jissejjaħ ‘Preċett Formali’ lil Patri Mark Montebello.
Sorsi li tkellmu ma’ dan l-istazzjon, meta mitluba jispjegaw xi jfisser li membru ta’ ordni reliġjuż bħal dak Dumnikan jingħata Preċett Formali, qalu li huma jqisu membru bi Preċett Formali bħala membru li jkun ingħata twissija severa ħafna u kemm-il darba dan ma jirregolax lilu nnifsu b’mod rigoruż man-normi u l-obbligi tal-istess Ordni, allura jkun tassew qiegħed juri sinjali ta’ nuqqas ta’ ubbidjenza u r-riżultat jista’ jkun li saħansitra jitkeċċa mill-Ordni.
Dan l-istazzjon hu infurmat li t-tmexxija tal-Ordni Dumnikan f’Malta, inkluż il-Provinċjal Frans Micallef, kienet tassew irrabjata għal dak li għamel Patri Mark Montebello fil-Balluta nhar il-Ġimgħa 10 ta’ April.
Tant hu hekk, li mhux eskluż ukoll li minn Malta sar kuntatt mal-Ordni f’Ruma biex mhux biss jingħata parir kif se jittieħdu passi dwar dak li ġara – kemm-il darba kien hemm il-ħtieġa li jsir dan – iżda wkoll biex ikunu infurmati b’dan l-eċċess ta’ abbuż fi ħdan l-Ordni. 
Hekk kif ħarġet fil-pubbliku l-aħbar tat-tberik  taċ-ċrieket, l-Arċisqof Charles J. Scicluna talab li jiltaqa’ ma' Patri Mark Montebello u kif spiċċat din il- laqgħa, il-Kurja Arċiveskovili ħarġet stqarrija uffiċjali li fiha qalet li l-Arċisqof ħeġġeġ lil Patri Mark Montebello jkompli bil-ħidma pastorali tiegħu ma’ persuni omosesswali imma talbu jkompli jsegwi l-prassi u d-dixxiplina tal-Knisja fil-Ministeru tiegħu, speċjalment fiċ-ċelebrazzjoni ta’ riti sagri u fir-ritwali tal-Knisja.
Fl-istess stqarrija għall-istampa, kien ingħad li Patri Mark Montebello rringrazzja lill-Arċisqof u lill-Vigarju Ġenerali għas-sapport tagħhom u qabel li fil-Ministeru Pastorali tiegħu ma’ persuni omosesswali hu jkompli jsegwi r-regolamenti tal-Knisja.
Il-Partit Nazzjonalista jappella u jinsisti mal-Gvern li l-Kummissajru tal-Pulizija jiddikjara jekk hux qed jinvestiga l-każ tal-Ministru Anton Refalo għaliex f'dan il-każ il-Ministru Refalo għad għandu aċċess għall-informazzjoni dwar ix-xogħlijiet irregolari li saru minn haddiema tal-gvern fil-privat f'diversi postijiet f'Ghawdex fl-ahhar 24 xahar ta' Gvern Laburista.
Dan l-appell għamlu l-ViċiKap għall-Hidma tal-Partit Nazzjonalista Beppe Fenech Adami f'konferenza tal-ahbarijiet li fiha sostna li l-Oppożizzjoni u l-media tat dettalji speċifikati dwar il-postijiet li fihom saru dawn ix-xogħlijiet u għalhekk l-obbligu tal-Pulizija s'issa hu li tinvestiga. 
Beppe Fenech Adami qal li kontinwament qed ikunu żvelati dettalji u każi godda dwar xogħlijiet li l-Gvern qed jagħmel fil-privat f'Ghawdex.
Minbarra d-dikjarazzjonijiet li għandu jagħmel il-Prim Ministru, anki l-Prim Ministru għandu l-obbligu li jassigura li l-proċess ta' investigazzjoni ma jkunx ippregudikat.
Beppe Fenech Adami sostna li minkejja dawn il-każi, il-Ministru Anton Refalo għadu jidhol għax-xogħol qisu xejn mhu xejn u għad għandu aċċess għad-dokumenti kollha.
Il-ViċiKap Nazzjonalista sostna li l-Prim Ministru u l-Ministri Laburisti ma jistgħux jibqgħu jiddefendu lill-Ministru Anton Refalo meta dawn huma rapporti ta' każi serji hafna li jistgħu jwasslu għal proċeduri kriminali.
Il-President tal-FKNK Joe Perici Calascione qal li l-federazzjoni qed tikkunsidra tiehu passi legali biex ma jigux ikkastigati l-kaċċaturi kollha minhabba każijiet ta' qtil ta' għasafar protetti.
Tard  waranofsinhar l-FKNK għamlet konferenza tal-ahbarijiet li matulha spjegat kif ma jaqblux li l-kaċċaturi kollha ġew ikkastigati u spiċċa biex il-gvern għalaq l-istagun tal-kaċċa tlett ijiem qabel suppost spiċċa.
Joe Perici Calascione staqsa jekk jeżistux pajjiżi fejn għal xi haga ħażina li għamel xi ħadd partikolari jispiċċa jingħata kastig kulhadd.
Calascione qal ukoll li l-ewwel l-Awtoritajiet kellhom ilestu l-investigazzjonijiet fuq il-każ tal-għasfur protett li ntlaqat u waqa' f'bitha ta' skola, u wara jittiehdu l-passi mehtiega mingħajr il-bżonn li jingħalaq l-istagun tal-kaċċa.
Joe Perici Calascione qal li l-federazzjoni tikkundanna dawn it-tip ta' illegalitajiet filwaqt li reġa’  sahaq, spiċċaw qed ibatu dawk il-kaċċaturi li mxew b'mod eżemplari tul l-istagun tal-kaċċa.
Sadanittant, min-naħa tagħha l-Birdlife, f'konferenza tal-ahbarijiet quddiem il-Qorti qalet li fl-istaguni tal-kaċċa li jmiss tistenna li kull darba li jkun hemm l-ewwel illegalità, l-istagun tal-kaċċa jingħalaq.
Il-President tal-Birdlife, Mark Sultana qal li din is-sena l-ammont ta' illegalitajiet kien hafna ikbar minn dak irrapurtat fil-media.
Mark Sultana qal ukoll li sfortunatament il-kaċċaturi  ma hadux il-messaġġ tar-referendum, li kważi 50 fil-mija ta' dawk li vvutaw huma kontra l-kaċċa fir-rebbiegħa.
Ghaldaqstant la ma hadux dak il-messaġġ komplew iwettqu l-illegalitajiet u joqtlu għasafar protetti.
Il-Kummissarju tal-Pulizija għandu jgħid jekk hux qed jinvestiga l-allegati każi ta’ xogħol fil-privat f’Ghawdex fl-ahhar sentejn taht it-tmexxija tal-Ministru Anton Refalo.
Jekk f’pajjiżna, il-liġi verament hi l-istess għal kulhadd, għandu jkun magħruf fiex waslu, jekk qed isiru, l-investigazzjonijiet dwar Anton Refalo.
Dan qalu x-Shadow Minister tal-Gustizzja, id-Demokrazija u d-Drittijiet taċ-Ċittadin Jason Azzopardi f’konferenza tal-ahbarijiet li fiha sostna li l-liġi tapplika għal kulhadd.
Hu appella lill-pulizija biex twettaq dmirha kif suppost u kif investigat l-allegazzjonijiet li kien hemm fil-gurnali dwar allegati każi fil-passat, tinvestiga rapport simili ta’ allegati każi tal-ahhar sentejn.
Jason Azzopardi semma numru ta’ rapporti li ġew żvelati fil-media fl-ahhar sitt gimgħat u li sa issa, il-pulizija baqgħet siekta dwarhom:
Fosthom xogħol f’ristorant f’Marsalforn, xogħol f’għelieqi privati fil-limiti tal-Ghasri, xogħol fil-proprjetajiet privati f’Ta’ Kerċem u x-Xagħra, xogħol fuq boathouse ta’ kanvasser ta’ Anton Refalo x-Xatt l-Ahmar, xogħol f’razzett ta’ Sanap il-Munxar, xogħol f’żewġ garaxxijiet fir-Rabat Ghawdex, xogħol f’numru ta’ garaxxijiet privati f’San Lawrenz.
Min-naha tagħha, il-kandidat tal-Partit Nazzjonalista Alessia Psaila Zammit irreferiet għal dak li qal il-Ministru tal-Gustizzja Owen Bonniċi li deher iktar interessat li jiddefendi lill-kollega tiegħu milli jara li ssir gustizzja. 
Hi staqsiet x’se jagħmel Joseph Muscat dwar dawn il-każi.
Meta fegg l-allegat każ ta’ Giovanna Debono, Joseph Muscat ra li l-pulizija tagħmel investigazzjoni u kien jitkellem dwaru kuljum, imma llum Muscat donnu waqa’ fil-muta dwar l-istess allegat każ ta’ Anton Refalo.
Alessia Psaila Zammit fakkret li Joseph Muscat flok iggieled l-abbuż fil-poter, iddefendieh u semmiet numru ta’ każi li kienu jinvolvu lill-Ministri Manwel Mallia, Konrad Mizzi, Joe Mizzi u Helena Dalli, lis-Segretarju Parlamentari Ian Borg u d-Deputat Laburista Luciano Busuttil.
Għat-tieni darba f'erba’ xhur, kellha tkun il-media li tikxef żjara li l-Prim Ministru Joseph Muscat se jagħmel fl-Ażerbajġan.
Fi stqarrija, il-Partit Nazzjonalista qal li ż-żjarat li Muscat qed jagħmel f'dan il-pajjiż  iqajmu suspetti kbar minħabba li Muscat qed jagħżel li jżomm iż-żjarat moħbija.
L-aħħar darba li tkellem dwar din iż-żjara, il-Prim Ministru pprova jagħti l-impressjoni li kien għadu ma jafx jekk hux sejjer jew le.
Iżda issa jirriżulta li Muscat u ċ-Chief of Staff tiegħu Keith Schembri ħallew Malta l-Ħadd waranofsinhar lejn l-Ażerbajġan.
Il-Partit Nazzjonalista kompla jgħid li dan l-aġir hu totalment l-oppost tal-wegħda li għamel Muscat stess, li se jkun qed imexxi l-aktar Gvern trasparenti fl-istorja.
Il-Partit Nazzjonalista fakkar li minkejja li sarulu diversi mistoqsijiet fil-media u fil-Parlament, anke l-Ministru l-aktar viċin ta' Muscat, Konrad Mizzi, għadu ma qalx kemm-il darba mar l-Ażerbajġan matul din il-leġiżlatura.
Fl-aħħar  ġimgħat, rapport tal-Awditur Ġenerali dwar ix-xiri taż-żejt taħt dan il-Gvern wera li l-Ministru Konrad Mizzi indaħal dwar liema kumpanija għandu jsir il-ftehim – indħil li ssarraf f'telf ta' 14-il miljun ewro. 
L-istqarrija ttemm tgħid li Muscat għandu jkun ċar u jgħid il-verità – jiġifieri x'inhu l-interess personali tiegħu, li ġej u sejjer l-Ażerbajġan bil-moħbi ta' kulħadd.
L-Oppożizzjoni tistenna li mal-wasla tiegħu mill-Ażerbajġan, il-Prim Ministru għandu jagħmel Stqarrija Ministerjali fil-Parlament u jwieġeb għall-mistoqsijiet tal-Oppożizzjoni.
Fi stqarrija b'reazzjoni għal dan, il-Gvern ikkonferma li l-Prim Ministru kien għal żjara fl-Ażerbajġan.
Il-Liġi dwar l-Gharfien tal-Lingwa tas-Sinjali Maltija waslet fl-istadju tat-tieni qari fil-Parlament, iżda l-Assoċjazzjoni għal Persuni Neqsin mis-Smigħ qed tappella lill-Gvern biex fl-abbozz ta' liġi jsiru t-tibdiliet proposti mill-Assoċjazzjoni.
Ghalhekk l-Assoċjazzjoni organizzat konferenza tal-ahbarijiet biex twassal il-messaġġ tagħha dwar din il-liġi.
Mill-konferenza tal-ahbarijiet ħareġ kif jumejn qabel mal-liġi nqrat fil-Parlament l-assoċjazzjoni kellha laqgħa mas-Segretarju Parlamentari Justyne Caruana.
Laqgħa li huma ddeskrivewha bhala ta' malajr, ta’ ftit minuti u għalhekk ma kellhomx ċans jagħtu l-proposti tagħhom biex ikunu inkorporati fil-liġi.
Il-persuni neqsin mis-smigħ qed jappellaw lill-gvern biex fil-Kunsill tal-Lingwa tas-Sinjali Maltija jkun hemm persuni li huma neqsin mis-smigħ u li jifhmu l-lingwa tas-sinjali biex jifhmu ahjar l-bżonnijiet u l-isfidi li dawn il-persuni jiltaqgħu magħhom. 
Huma qed jgħidu wkoll li l-kunsill ikollu flus allokati mill-gvern biex ikun jista’ jiffunzjona.
Hemm bżonn ukoll ta' interpreti hekk kif f'pajjiżna minn erbgħa spiċċa hawn biss tnejn.
Dan wara diżgwid li kellhom mal-gvern hekk kif l-interpreti spiċċaw fuq bażi ta' kuntratt, jiġifieri, self employed.
U kien hemm min ma aċċettax.
L-Assoċjazzjoni sostniet li hi taqbel li f'pajjiżna jkollna l-lingwa uffiċjali tas-sinjali Maltija iżda jiddispjaċiha li għal din il-liġi qatt ma gietx avviċinata.
Qabel ma Justyne Caruana nhatret bhala Segretarju Parlamentari għad-drittijiet ta' persuni b'diżabilità, din il-liġi kienet digà tfasslet mill-Professur Kevin Aquilina, meta Franco Mercieca kien għadu ma rriżenjax minn Segretarju Parlamentari.
Iżda d-dokument li tfassal mill-Professur Aquilina, li sar b'konsultazzjoni mal-Assoċjazzjoni twarrab biex sar abbozz iehor ta' liġi mingħajr ma l-assoċjazzjoni għal persuni neqsin mis-smigħ ma kienet avvicinata.
Is-sitwazzjoni trid tinbidel issa.
Messaġġ dirett u ċar mill-Kummissarju Ewropew għall-Migrazzjoni Dimitris Avramopoulos waqt konferenza tal-aħbarijiet li saret ftit tal-ħin wara tmiem iċ-ċerimonja għal 24 minn fost mijiet ta' vittmi tal-għarqa tal-immigranti fil-Mediterran.
Avramopoulos kien akkumpanjat mid-Deputat Prim Ministru Malti Louis Grech, mill-Ministru Taljan tal-Affarijiet Interni Angelino Alfano u l-Ministru Grieg għas-Solidarjetà Theano Fotiou.
Fid-diskors tiegħu Avramopoulos elenka l-pjan ta' azzjoni immedjata dwar il-problema tal-immigrazzjoni li l-mexxejja Ewropej kienu msejħa jiddiskutu waqt summit fi Brussell.
Imma fuq kollox wissa li issa l-Unjoni Ewropea trid timxi minn pjan ta' emerġenza fl-immedjat u tħares lejn soluzzjonijiet fit-tul.
Id-Deputat Prim Ministru Malti Louis Grech ukoll kompla mal-messaġġ ta' Avramopoulos, u qal li jekk mhux se tittieħed azzjoni, iċ-ċerimonja li saret għal dawn il-vittmi tal-immigrazzjoni tkun inutli u se tibqa' tkun ripetuta.
Min-naħa tiegħu l-Ministru Taljan tal-Affarijiet Interni Angelino Alfano qal li dan hu t-tieni funeral ta' immigranti li attenda għalih, u li ddeskrivieh bħala daqqa ta' ponn fl-istonku ta' dawk li dejjem injoraw din il-problema.
Il-Ministru Grieg għas-Solidarjetà Theano Fotiou qalet li dak li seħħ illum f'Malta hu messaġġ ċar lill-kumplament tad-dinja, din mhix problema ta' Malta, l-Italja u l-Greċja, din hi problema li kulħadd irid jerfa', il-Mediterran irid ikun baħar ta' solidarjetà, u mhux qabar tal-massa.
Hi qalet li wara ċ-ċeremonja tal-lum tinsab devastata b'dak kollu li qed iseħħ.
Il-Ministru tal-Gustizzja Owen Bonniċi jsostni li t-Tribunal għall-Kawżi Zgħar qed jopera b'effiċjenza fejn qed ikun hemm tnaqqis fil-perjodu li fih jinqatgħu l-każi, zieda fil-każi deċizi u tnaqqis fil-każi pendenti. 
Dettalji dwar l-operat tat-Tribunal għall-Kawżi Zgħar ingħataw f'konferenza tal-aħbarijiet mill-Ministru tal-Gustizzja Owen Bonniċi, li fiha għamel paraguni dwar l-operat ta' dan it-tribunal fil-perjodu bejn l-2012 u l-2014.
Hu qal li filwaqt li fl-2012 kien hemm 1,052 każ pendenti u llum hemm 820 każ pendenti.
 Fil-każi deċizi, fl-2012 kien hemm 1,018 każ deċiz waqt li fl-2014 kienu deċizi 1,054 każ.
Il-Ministru Bonniċi qal li l-każi riżolti fl-2012 ammontaw għal 1,018, li telgħu għal 1,054 fl-2014.
Il-każi li dahlu quddiem it-tribunal ammontaw għal 873 fl-2012, 860 fl-2013 u 854 fl-2014.
Il-Ministru Bonniċi sostna li wahda mir-ragunijiet għaliex sehhet din l-effiċjenza hi l-fatt li l-ġudikanti qed jithallsu għal kull sentenza li jingħataw.
Raguni ohra s-sistema ġdida marbuta mal-proċedura li kienet introdotta li wasslet biex tnaqqas iż-żmien li fih jinqatgħu l-każi.
Fis-servizz li jmiss se nagħtu harsa lejn il-każ li ġie ppubblikat fil-gazzetti lbieraħ dwar l-eks-Ministru Manuel Mallia li meta kien għadu Ministru, fi żmien sentejn ħareġ iċ-ċittadinanza lil martu.
Dan meta l-liġi tgħid li ċ-ċittadinanza tingħata wara hames snin.
Aktar dwar dan il-każ tkellmu l-Viċi Kap tal-PN għall-Affarijiet tal-Partit, Beppe Fenech Adami u x-Shadow Minister għall-Ġustizzja Jason Azzopardi.
Id-dettalji.
Il-Prim Ministru Joseph Muscat għandu test iehor quddiemu dwar dak li jishaq fuqu hu stess, li taht Gvern Laburista l-liġi hi l-istess għal kulhadd. 
Dan sostnewh il-Viċi Kap tal-PN għall-Affarijiet tal-Partit, Beppe Fenech Adami u x-Shadow Minister għall-Ġustizzja Jason Azzopardi, waqt konferenza tal-ahbarijiet li trattat l-istorja li ġiet ippubblikata f'wahda mill-gazzetti lokali dwar l-eks- Ministru Manuel Mallia li kiser il-liġi billi ta ċ-ċittadinanza lil martu wara sentejn. 
Dan meta l-liġi tgħid li persuna tista’ tingħata ċ-ċittadinanza wara hames snin.
Beppe Fenech Adami u Jason Azzopardi sostnew li dan hu każ iehor ta' abbuż ta' poter taht Gvern Laburista.
Il-viċi kap tal-PN qal li hemm hafna nies li jridu jerfgħu responsabiltà f'dan il-każ: l-eks-Ministru Manuel Mallia, l-Ministru preżenti tal-Intern, Carmelo Abela u l-Prim Ministru Joseph Muscat li qed jerga' jkun iffaċċjat b'każ ta' membru tal-kabinett tiegħu li abbuza mill-poter. 
Ix-Shadow Minister għall-gustizzja Jason Azzopardi qal li dan hu anke każ ta' cover up.
Hekk kif il-Ministru Carmelo Abela wara hames xhur li nhatar minflok Mallia ma ha l-ebda azzjoni dwar dan l-abbuż ta' poter.
Beppe Fenech Adami qal li min-naħa tal-Ministeru għall-Intern, ippruvaw jizgwidaw lill-media meta qalu li l-mara preżenti ta' Manuel Mallia ngħatat iċ-ċittadinanza skont il-liġi hekk kif hi digà kellha ċittadinanza Ewropea. 
Dwar dan Jason Azzopardi qal li assolutament m' għandux x'jaqsam li għax persuna għandha ċittadinanza Ewropea għandha dritt għaċ-ċittadinanza Maltija.
Ghalhekk kemm Beppe Fenech Adami kif ukoll Jason Azzopardi sahqu li l-Prim Ministru għandu japplika dak li tant ippriedka dwaru: li Gvern Laburista ma jittollerax abbuż ta' poter u li kulhadd għandu jerfa’  r-responsabiltà politika ta' għemilu.
Quddiem is-sitwazzjoni preżenti tal-Public Broadcasting Services, il-PBS, il-PN ressaq żewġ ilmenti dwar każi differenti li seħħew fl-ahhar granet.
L-ilmenti tal-PN dwar l-istat tal-PBS u l-mod kif dan qed ikun użat mill-Gvern Laburista bhala parti mill-istrategija politika ilhom jitqanqlu.
L-ahhar żewġ ilmenti tal-PN jitrattaw żewġ każi differenti li fihom il-PBS kien żbilanċjat favur il-PL.
L-ewwel każ jikkonċerna l-bulettin tal-ahbarijiet tal-Hamis li fih il-PBS ma rrapportax il-konferenza tal--ahbarijiet tal-PN li matulha l-PN insista li l-Kummissarju tal-Pulizija għandu jgħid jekk hux qed jinvestiga lil Anton Refalo jew le.
Ghal raguni li jafuha biss l-edituri  tal-PBS din l-ahbar importanti ma kinitx rappurtata.
It-tieni lment tal-PN jitratta l-programm Dissett li l-preżentatur tiegħu hu l-editur tal-PBS Reno Buġeja.
Il-programm kellu tliet mistiedna, żewġ rappreżentanti għall-PL u wiehed għall-PN.
Ghall-PL ipparteċipaw il-Ministru Zammit Lewis u l-eksdeputat Laburista Lino Debono waqt li għall-PN kien hemm biss ix-Shadow Minister Jason Azzopardi.
Il-PN sostna li dan mhux bilanċ speċjalment meta wieħed mill-mistiedna tfaċċa fl-istudio mingħajr ma l-PN kien jaf bih.
Mossa bla preċedent biex Manwel Mallia ma jerġax jinhatar Ministru. 
Il-gurnal Times of Malta jirrapporta li Frank Theuma, kelliem għal ‘lhekk imsejjah Moviment Laburisti Batuti, ressaq protest gudizzjarju kontra l-Prim Ministru Joseph Muscat biex ma jerġax jahtar lil Mallia f’kariga ministerjali.
Il-protest jgħid li l-passat ta’ Mallia hu mtappan bi żbalji gravi li juru li mhux kapaċi li jkun ministru, speċjalment meta kariga bhal din tirrikjedi onestàu integrità.
Il-Protest kompla li l-prinċipji Laburisti dejjem kienu biex iwiezen lill-klassi tal-haddiema u dawk li mhumiex privileġġjati.
Manwel Mallia qatt ma haddan il-prinċipji Laburisti, la fil-prattika u lanqas fl-azzjonijiet tiegħu.
Min-naha tiegħu, Muscat permezz ta’ kontroprotest iddefenda lil Mallia u wissa lil Theuma li jekk jippersisti fl-allegazzjonijiet tiegħu kontra Manwel Mallia, se jittiehdu passi legali.
Hu qal li l-hatra ta’ Ministri hi prerogativa tiegħu bhala Prim Ministru u ma taqa’ taht ebda proċess gudizzjarju.
Ikkuntattjat mill-gurnal Times of Malta, Theuma, li hu minn Bormla, iddeskriva lilu nnifsu bhala Laburist mit-twelid.
Hu qal li għalkemm jinsab wahdu f’dan il-moviment, hemm hafna mill-Kottonera li xebgħu mill-mod kif qed jitrattahom il-Partit Laburista.
F’dawn l-ahhar gimgħat kien hawn hafna għidut li Manwel Mallia kien se jerga’ jidhol fil-kabinett wara li Muscat kien imgiegħel inehhih f’Diċembru li għadda. 
Spekulazzjoni li kompliet tikber hekk kif Mallia beda jidher b’mod prominenti fil-kampanja Laburista għall-Kunsilli Lokali u indirizza attività politika f’Haż-Żebbug fejn kien għammed lilu nnifsu bhala suldat tal-azzar.
F’kummenti lil Newsbook wara li tħabbret id-deċiżjoni tal-Gvern li jitwaqqaf l-istaġun tal-kaċċa, il-Kap Eżekuttiv tal-FKNK Lino Farrugia qal li l-Federazzjoni ma taqbilx mad-deċiżjoni tal-Gvern għax ġew ikkastigati l-kaċċaturi kollha, inkluż dawk li dejjem irrispettaw il-liġi.
Fl-istess kummenti Lino Farrugia qal ukoll li dwar l-aħħar każ ta' kaċċa illegali, għad lanqas hu magħruf min kien li spara fuq din it-tajra u jekk kienx kaċċatur jew le.
Sadanittant, il-Kumitat kontra l-Qtil tal-Għasafar (CABS) qal li l-Ħadd voluntiera tal-għaqda għaddew żewġ għasafar oħra midruba b'tiri lill-Pulizija.
Dan minbarra li għasfur ieħor, tar-razza Daqquqa, instab mejjet fiż-żona tal-Miżieb u mistoħbi taħt ġebla.
Il-CABS irrapporta wkoll li xi persuni li kienu mexjin f'Pembroke sabu gawwi ferut fil-ġewnaħ tax-xellug u ngħadda lid-Dipartiment tal-Veterinarju tal-Gvern.
Fl-istqarrija, il-CABS qal li għadda wkoll informazzjoni ta' diversi żoni, li fihom kien hemm 63 makkinarju illegali li bihom jissejħu l-għasafar.
Dawn kienu installati minn kaċċaturi f'meded differenti ta' għelieqi propjetà tagħhom.
Fi stqarrija, l-Oppożizzjoni qalet li l-inċident tal-lum ma setax jitħalla għaddej.
Il-kaċċa fir-rebbiegħa ma tfissirx li għandhom jitħallew għaddejjin l-illegalitajiet.
Il-Gvern għandu responsabbilità kbira fl-infurzar tal-liġi.
Terġa’, dak tal-lum ma kienx l-uniku inċident.
Għaldaqstant id-deċiżjoni tal-Gvern li jagħlaq l-istaġun kienet deċiżjoni inevitabbli.
Konferma: Tedesco se jkun coach ta’ Birkirkara.
Il-Qasba ma ċċaqċaqx għal xejn !!!! Dan il-qawl jidħol feles għal Birkirkara f’dan il-mument hekk kif il-Club tal-Istripes għadu kif ħabbar fuq is-sit elettroniku tiegħu li huma ngaġġaw lil Giovanni Tedesco bħala coach tagħhom għall-istaġun li ġej.
Tedesco kien qed jissemma li jista’ jingħaqad ma’ Birkirkara ħafna żmien ilu iżda Birkirkara qagħdu lura milli jikkonfermaw li huma kienu bdew diskussjonijiet mal-coach minn Palermo b’rispett u lealtà lejn Paul Zammit li b’mod parrallel kien qed imexxi lit-team għall-finali tat-trophy li eventwalment intrebħet minn Birkirkara.
Birkirkara nħallu ma’ Zammit erbat ijiem ilu meta dan kien fadallu sena fuq il-kuntratt.
Il-Club qal li fil-jiem li ġejjin Tedesco se jasal Malta sabiex jiffinalizza u jiffirma l-kuntratt tiegħu li se jkun għal sentejn.
Intant dan is-sit għamel kuntatt telefoniku ma’ Riccardo Gauci President tal- Furjana.
Meta mistoqsi jekk hux diżappuntat għal fatt li Tedesco għażel li ma jkomplix mal-Greens il-President Taljan qal “No non sono disapuntato, Muore un Papa si fa un altro.”
Gaffarena għamel l-offerta għall-bejgħ qabel ma xtara l-propjetà.
Minkejja kollox hu għamel profitt ta' €685,000.
Il-proposta għall-bejgħ li għamel Mark Gafferena lill-Gvern, dwar parti mill-Belt Valletta li Mark Gafferena saret qabel ma hu kien is-sid tagħha.
Minkejja dan hu għamel profitt ta' €685,000 - skont kif juru d-dokumenti tal-Gvern.
Din l-istorja dehret illum fuq il-gazzetta Times of Malta wara li l-esproprjazzjoni ta' din il-propjetà tinstab fiċ-ċentru ta' kontroversja.
Dan hekk kif fil-gazzetta ta' nhar ta' Ħadd The Sunday Times rrapurtat storja li kixfet kif il-Gvern ħallas €1.65 miljun biex jespropja nofs propjetà li tinstab fi Triq iz-Zekka fil-Belt, permezz ta' żewġ kuntratti li ġew iffirmati ma' Gaffarena.
Gaffarena tħallas €822,500 f'art u flus kontanti għal kwart ta' din il-binja f'Jannar li għadda.
Fit-13 ta' Frar, Gaffarena offra li jbigħ kwart ieħor, u l-bejgħ ġie magħluq fis-26 ta' Frar.
Din il-parti nxtrat għal €139,762, fejn ingħata wkoll €822,500 f'kontanti u art min-naħa tal-Gvern.
Id-dikjarazzjoni tal-espropjazzjoni nħarġet fit-8 t'April wara li Gaffarena xtara l-propjetà.
L-eks sidien tal-propjetà ma kinux infurmati bl-espropjazzjoni. 
Perjodu eċċitanti għall-qasam tas-saħħa f’pajjiżna – Chris Fearne.
Tabib għandu dejjem jibqa’ jitgħallem.
Tabib għandu dejjem jibqa’ jitgħallem.
Waqt li kien qiegħed jindirizza seminar imtella’ mill-Malta Postgraduate Medical Training Centre dwar l-ePortfolio, is-Segretarju Parlamentari Chris Fearne qal li dan huwa perjodu eċċitanti għall-qasam tas-saħħa f’pajjiżna.
Fearne qal li tabib għandu dejjem jibqa’ jitgħallem, anke sabiex il-pazjent jibqa’ jingħata dejjem l-aħjar kura.
“Fil-passat il-post graduates fost it-tobba kien isir b’mod ad hoc, illum anke grazzi għall-ePortflio l-post graduates qegħdin isiru b’mod aktar strutturat,” qal is-Segretarju Parlamentari.
Huwa żied jgħid li jekk ma nkunux minn ta’ quddiem f’dan ir-rigward ikunu qegħdin ibatu kemm it-tobba kif ukoll il-pazjenti Maltin.
Is-Segretarju Parlamentari semma fost oħrajn is-simulation centre f’Mater Dei li ġie inawgurat f’Ottubru tas-sena li għaddiet li fl-ewwel sitt xhur tiegħu serva ta’ taħriġ għall-1,200 student.
Il-Malta Postgraduate Medical Training Centre  ilu mwaqqaf mill-2008 u llum evolva f’ċentru dinamiku li jagħti appoġġ lil aktar minn 500 tabib fi stadji differenti tal-ispeċjalizzazzjoni medika tagħhom.
L-ePortfolio hija sistema online li permezz tagħha dawk kollha li jkunu qegħdin isegwu kors ikollhom portfolio elettroniku matul it-taħriġ kollu tal-ispeċjalizzazzjoni tagħhom.
Dan il-proġett huwa kofinanzjat minn fondi tal-Unjoni Ewropea, fejn 85% tal-proġett ingħata mill-Fond Soċjali Ewropew.
Grupp ta’ ħidma għall-aħjar użu ta’ Cafè Premier.
Il-Gvern qed jistieden lill-pubbliku biex iressaq suġġerimenti tiegħu wkoll.
Il-Gvern ħatar grupp ta’ ħidma biex jiġi studjat l-aħjar użu tal-ispazju li jagħmel parti mill-Biblijoteka u spazju ieħor taħt Misraħ Repubblika li riċentament għadda lura għand il-Gvern.
L-għan ta’ dan il-grupp huwa biex iħares lejn l-aħjar użu possibbli ta’ dan l-ispazju fil-qalba tal-Belt Valletta.
Il-Gvern qed jistieden ukoll lill-pubbliku biex jersaq ’il quddiem u jagħti s-suġġerimenti tiegħu dwar l-użu ta’ dan l-istess spazju.
Il-kummenti tal-pubbliku jaslu għand il-grupp ta’ ħidma li min-naħa tiegħu jevalwa s-suġġerimenti u jirrakkomanda l-aħjar proposti lill-Gvern.
Il-grupp ta’ ħidma huwa mmexxi miċ-Chairman Ray Bondin speċjalizzat fl-użu mill-ġdid ta’ bini storiku.
Il-bqija tal-membri huma rappreżentanti tal-istakeholders kollha li b’xi mod jinfluwenzaw id-deċiżjoni - Joseph Caruana,  Albert Marshall,  Herald Bonniċi, Gavin Gulia, Joanne Sciberras u Tony Pace.
Il-ħidma tal-grupp se tkun li jevalwa l-ideat tal-pubbliku dwar l-aħjar użu ta’ dan il-bini, imexxi konsultazzjonijiet ma’ entitajiet interessati fl-aħjar użu tas-sit, jara l-aħjar mod kif jinħoloq aċċess għall-Biblijoteka Nazzjonali mill-post innifsu filwaqt li jagħti rakkomandazzjonijiet ta’ kif għandu jintuża s-sit mingħajr ma jeskludi xi tip ta’ attività kummerċjali.
Huwa se jkun qed jiltaqa’ taħt l-awspiċi tal-Uffiċċju tas-Segretarju Permanenti Ewlieni fi ħdan l-Uffiċċju tal-Prim Ministru.
Abbażi ta’ dak li jkun ħareġ, il-grupp ta’ ħidma jħejji rapport lill-Uffiċċju tas-Segretarju Permanenti Ewlieni bir-rakkomandazzjonijiet miġbura. 
Il-CABS irrekordjaw 137 tir minn wara li ngħalaq l-istaġun tal-kaċċa.
Il-pulizija arrestat kaċċatur li kien qed jispara lejn l-għasafar f'Ħal Għaxaq.
Dalgħodu team tal-CABS (Committee Against Bird Slaughter) iffilmjaw kaċċatur li kien qed jispara fuq l-għasafar waqt li l-istaġun hu magħluq f'Ħal Għaxaq.
Il-filmat ingħadda lill-ALE li identifikaw lir-raġel fi spazju ta' ftit sigħat.
Ir-raġel ammetta li spara u ttieħed fil-kwartieri tal-ALE għal aktar interrogazzjoni.
CABS qalu li t-teams tagħhom irrekordjaw 137 sparatura minn wara li l-Prim Ministru għalaq l-istaġun tal-kaċċa.
L-aktar ħsejjes ta' tiri nstemgħu min-naħat tal-kampanja ta' Ħal Safi, Ħal Far, il-Ħandaq, Marsascala u Ħal Għaxaq. 
Il-poodle jkompli jgħarrex.
Sar jaf fuq Marlene Farrugia, Toni Abela, Da Pippo u Lino Farrugia.
Kemm hi ħelwa Marlene Mela meta kulħadd kien qed jivvota fir-referendum Marlene Farrugia kienet l-Indja.
Mar-raġel ovvjament.
Ir-raġel by the way huwa Godfrey.
Hemm hekk fl-Indja il-koppja Farrugia li by the way huma ħafjin kienu qed jieklu l-Ghandi tandoori.
Viva l-lejber għand Da Pippo Mela qabel kien ikun hemm il-ġabra tal-lejburisti l-Mamma Mia kull nhar ta’ Ġimgħa, issa kollox dar għal Da Pippo ġewwa l-Belt, li qabel kien ir-ristorant għall-avukati Nazzjonalisti.
Eħħ, issa kull nhar ta’ ġimgħa jintefgħu il-bravi lejburisti tal-ministri.
U jekk jogħġbok għoddkom ma tafux kemm ikun hemm ċajt ħelu u ftit pastaż, insomma kif jgħid il-Giggs, “Girls want to have fun, but even boys!” Kemm hu orrajt Lino Lino bħal ma tafu huwa ċajtier kbir, għandu daħka kbira fuq wiċċu kull fejn tarah.
Bniedem ferħan, pożittiv, iħobb lil kulħadd inkluż tal-Birdlife.
Dan l-aħħar ingħata rigal minn pittur tant hu famuż li nsejt x’jismu fih hemm tpinġija qisu ritratt tal-fundatur tal-kaċċaturi moderni Maltin.
Jiġifieri kaċċaturi li ma għandhomx senter imma jħobbu ‘the feel’ tas-senter.
U ifhmuni.
Insomma ovvjament qed nirreferi għal Kathleen.
Ole! Toni u l-awwista! Toni Abela huwa raġel tat-triq.
Iħobb iħoss u fl-istess ħin iħobb jifhem in-nies.
Fix-xogħol tiegħu huwa baqa’ viċin in-nies u l-annimali.
Fost l-iktar annimal li baqa’ viċin tiegħu nsibu l-awwista.
Annimal li Toni japprezza ħafna għax ifakkru f’mumenti partikolari mill-ħajja tiegħu meta kien taħt l-ilma jistenna biex jiekol xi loqom u jitlob li jagħti kasu xi ħadd! 
(RITRATTI GRAFIĊI) Transgender tiġi msawta u umiljata f’ħabs fil-Brażil.
Neżżgħuha, qaxxrulha xagħarha u biċċrulha wiċċha.
mitfugħa wiċċha mal-art nofsha mneżżgħa f'bitħa fil-ħabs.
Dawn ir-ritratti grafiċi juru kif Veronica Bolin ġiet imsawta u umiljata mill-pulizija Brażiljana fejn rapporti qed jgħidu li wara x-xebgħa li tawha ġagħluha tinża’ u qaxxrulha xagħarha.
Fejn ħallewha nofsha għarwiena f’bitħa ta’ ħabs wiċċha mal-art.
Veronica ta' 25 sena kienet ġiet arrestat minħabba li allegatament attakkat ġar tagħha ta’ 73 sena. 
Bħalissa għaddejja investigazzjoni dwar dan ir-reat wara li ritratti ġew impoġġija fuq l-internet li qajmu kontroversja u rabja kbira madwar il-Brażil kollu.
Rapporti qed jgħidu li dawruha tliet pulizija u wettqu dan ir-reat.
Iżda stqarrija tal-pulizija qalet li Bolina ġiet attakkata mill-priġunieri fil-ħabs ta’ San Paolo meta ntlemħet tagħmel att sesswali weħidha fiċ-ċella u li kienu l-uffiċjali tal-pulizija li salvawha.
Huma qalu wkoll li hi rribattiet lill-pulizija li marru jsalvawha u dawk il-feriti ġew hemm wara li hi gidmet pulizija. 
Partitarji tal-LGBT qed jagħmlu kampanja biex nies LGBT jiġu trattati ġustament, “biċċrulha wiċċha u issa qed jippruvaw ibenġlu l-istorja u jgħattuha” qalu membri tal-LGBT, “Il-pulizija m’għandhomx jitħallew jagħmlu dan fuq l-ebda persuna.”
Veronica tneħħiet mill-ħabs fejn kienet u tinsab f’ċentru ta’ detenzjoni f’ċella għaliha weħidha sa ma l-każ tagħha jinstema’ fil-qorti.
Il-Bużu jaqla’ xebgħa ilma mingħand it-tfal tal-Melita.
Carmel Busuttil jagħlaq l-istaġun mal-Melita b'ħasla tajba.
L-eksfootballer famuż Malti li għamel ġieħ lilu u lil Malta meta għal seba’ snin sħaħ kien il-captain tat-team Belġjan fl-ogħla Diviżjoni, KRC Genk filwaqt li kien rebbieħ tal-unuri kollha li joffri l-Football Malti, Carmel Busuttil, magħruf bħala l-Bużu, dalgħodu qala ħasla tajba.
Fi tmiem l-istaġun tiegħu bħala coach tan-nursery u tal-iskola tal-Football tal-Melita fejn rebaħ il-kampjonat ta' taħt it-13-il sena , it-tfal ġrew ġirja warajh filwaqt li tawh ħasla tajba ilma biex żgur jibqa' jiftakarhom.
Il-Bużu hu maħbub ferm mat-tfal tan-nurseries tal-football fejn wara li temm il-karriera tiegħu bħala player ħa l-liċenzja ta' UEFA pro licence mill-aqwa skola tal-coaching tal-football tad-dinja f'Coverciano u ddedika ħajtu u l-karriera għat-tfal tan-nurseries jgħallem il-logħba li tant tatu sodisfazzjon.
It-tbissima fuq wiċċ it-tfal titkellem weħidha. 
Il-Gvern jgħid li l-Università se tinbena fuq art agrikola abbandunata f'M'Skala.
Il-Gvern jgħid li jidher li l-Alternattiva għandha informazzjoni żbaljata.
Il-Gvern  irrefera għall-konferenza tal-aħbarijiet mogħtija dalgħodu minn Alternattiva Demokratika  u qal li filwaqt li jinnota li l-AD hija pożittiva dwar il-kunċett ta’ istituzzjoni edukattiva ġdida fin-naħa ta’ isfel tal-pajjiż, jidher li l-informazzjoni bażika li għandha hi żbaljata.
Fost l-oħrajn, intqal mill-AD li l-proġett se jokkupa aktar minn 200,000 metru kwadru.
Il-Gvern qal li l-fatti huma li l-proġett qed ikun propost li jkun fuq żona li se tkun inqas minn 100,000 metru kwadru u fih se jkun hemm diversi spazji miftuħa.  Intqal ukoll mill-AD li ż-żona hija ta’ importanza xjentifika.
Il-Gvern qal li l-Pjan Lokali għan-nofsinhar ta’ Malta mill-MEPA fl-2006, u li partijiet minnu qatt ma ġew implimentati, jissuġġerixxi li parti miż-żona tal-kosta tista’ tiġi kklassifikata bħala żona ta’ importanza xjentifika.
Il-Gvern se jara li jittieħdu l-miżuri kollha possibbli sabiex din iż-żona tiġi affettwata mill-inqas.
Il-Gvern irrimarka li l-iżvilupp kunsidrat hu limitat għal dawk il-partijiet li fis-survey tal-Università ta' Malta tas-sena 2000 kienu ġew identifikati bħala art agrikola abbandunata.‎ 
Malta Public Transport nediet il-karta l-ġdida tat-trasport li qed tissejjaħ tallinja card u li se tibda tintuża minn Lulju 2015.
Il-Malta Public Transpot qalet li bit-tallijna card il-ġdida, se jkun aktar faċli biex tivvjaġġa bit-trasport pubbliku fejn il-card se tkun personalizzata bir-ritratt  u l-isem fuqha.
Il-kreditu jista' jiżdied mill-internet, bit-telefown, mill-ħwienet tal-kumpanija jew minn kull uffiċċju tal-MaltaPost.
Il-kreditu ma jiskadix.
Kienet introdotta wkoll b'tallinja card u nollijiet differenti għat-tfal, għall-istudenti, għall-adulti, għal min għandu l-Kartanzjan jew il-Karta tal-Identità Maltija 60+, għal dawk li għandhom il-Blue Badge maħruġa mill-Kummissjoni Nazzjonali Persuni B'Diżabbiltà u għar-residenti f’Għawdex.
It-tfal li għandhom inqas minn erba' snin se jkomplu jivvjaġġaw b’xejn u mhux se jkollhom bżonn card.
It-tfal ta’ bejn l-erba' u l-10 snin u dawk li għandhom il-Kartanzjan jew il-Karta tal-Identità Maltija 60+ u l-Blue Badge jħallsu noll ridott ta’ 25ċ għal kull vjaġġ sa sagħtejn, inkluż meta jibdlu l-karozza. 
Fl-istess waqt, dawn qatt mhuma se jħallsu aktar minn 50ċ f’gurnata, jew €2 f’ġimgħa.
Dan kollu jinħadem b’sistema awtomatika u għalhekk m’hemmx bżonn jinxtara biljett.
It-tfal u l-anzjani bil-Kartanzjan jistgħu jimlew il-karti tagħhom b’€2 fil-ġimgħa u jivvjaġġaw b’tal-linja bla limitu madwar Malta u Għawdex.
L-adulti se jkollhom prezz ridott ta’ 75ċ għal kull vjaġġ, sa massimu ta’ sagħtejn, inkluż meta jibdlu l-karozza.
Fl-istess ħin, dawn qatt mhuma se jħallsu aktar minn €26 f’xahar.
L-istudenti li jkollhom it-tallijna card, jekk jilħqu l-limitu ta’ €21 f’xahar, ma jħallsux għal aktar vjaġġi għall-bqija ta’ dak ix-xahar.
Dawk li huma residenti f’Għawdex u jivvjaġġaw f’Għawdex biss, ma jħallsux aktar minn €10 f’xahar.
Il-Malta Public Transport spjegat li l-prezz tal-biljetti li jinxtraw minn fuq il-karozzi tal-linja se jiżdied minn Lulju 2015.
Fil-fatt, l-uniku biljett li se jkun jista’ jinxtara mingħand ix-xufiera hu ta’ vjaġġ wieħed ta’ sagħtejn, li se jkun jiswa €2 fis-sajf u €1.50 fix-xitwa matul il-jum, u €3 għas-servizz ta’ bil-lejl.
Dawn in-nollijiet japplikaw għall-passiġġieri kollha, kemm għall-adulti, it-tfal, nies bil-Kartanzjan u l-bqija.
'Il-post ġie abolit'.
Din kienet l-unika raġuni li ngħataw tliet ħaddiema tal-linja nazzjonali tal-ajru l-Air Malta li sfaw imkeċċija minn xogħolhom, anke jekk tnejn minnhom għandhom aktar minn 20 sena servizz warajhom. 
Wieħed mill-ħaddiema kien il-Head of Sales tal-Air Malta filwaqt li t-tnejn l-oħra kienu managers, b'wieħed minnhom manager tal-marketing. 
F'din it-tkeċċija huwa evidenti l-fatt li ma ntużatx il-prassi normali ta' last in first out; dan anke fl-isfond li fl-aħħar xhur daħlu mijiet ta' impjegati ġodda part time, fosthom persuna li hija qrib ħafna tal-Ministru Edward Zammit Lewis.
Ħaddiema tal-Air Malta li tkellmu ma' dan l-istazzjon saħqu wkoll li fl-għażla ta' dawn il-ħaddiema ġodda qiegħed jispikka l-favoritiżmu politiku. 
L-istess ħaddiema esprimew tħassib serju gall-fatt li għalhekk issa l-kumpanija hija mingħajr marketing manager u mingħajr Head of Sales, żewġ karigi meqjusa kruċjali sabiex il-kumpanija żżid il-bejgħ. 
Staqsew ukoll f'dan kollu fejn hi l-General Workers’ Union li bħal donnu waqgħat f'muta assolut.
L-istess ħaddiema esprimew tħassib għal posthom fil-kumpanija hekk kif hemm pjani li jonqsu l-ajruplani. 
Il-ħaddiema li tkellmu magħna tkellmu wkoll dwar kif fil-passat il-ħaddiema kien ikollhom laqgħat regolari mal-ogħla nies fi ħdan il-management iżda issa dawn il-laqgħat waqfu għalkollox.
Il-Ministru tal-Edukazzjoni Evarist Bartolo għamilha ċara li l-Università de Paul mhux involuta direttament fil-proġett propost fin-Nofsinhar ta’ Malta u min ta din l-impressjoni għamel ħazin.
Il-Ministru tal-Edukazzjoni kien qed iwieġeb għall-mistoqsija ta’ dan l-istazzjon jekk jaħsibx li l-Prim Ministru daħak bin-nies meta qal li se jkun hawn universita’ Amerikana meta l-Università’ de Paul stqarret li mhux involuta.
Kif stqarr Evarist Bartolo stess, l-ewwel kuntatti dwar dan il-proġett saru madwar sena ilu.
Mistoqsi jaqbilx li dan il-proġett isir fuq art verġni barra miż-żona tal-iżvilupp, il-Ministru Evarist Bartolo qal li anki jekk tonqos għalqa waħda jiddispjaċih u insista li d-deċiżjoni fuq il-post għadha mhix waħda finali minkejja li t-taħditiet ilhom għaddejjin kważi sena u l-ġimgħa li għaddiet kien iffirmat ftehim.
Meta kien mistoqsi jekk hux sew li dan l-operatur privat jiġi aġevolat meta oħrajn kellhom jidħlu fis-suq u jixtru propjetà mill-privat biex iħaddmu istituzzjoni edukattiva, Evarist Bartolo qal li dawn l-istituzzjonijiet ingħataw kuntratti pubbliċi li jiswew il-miljuni tal-ewro u għaldaqstant ma jistgħux jilagħabuha tal-vittmi.
Il-Viċi Sindku fil-Kunsill Laburista ta’ Marsaskala Desiree Attard ma taqbel xejn mal-iżvilupp propost mill-Gvern fiż-Żonqor u ssotni li n-nies ta’ Marsaskala huma kontra dan il-pjan tal-Gvern Laburista.
F’kummenti li xxandru waqt il-programm Follow-Up fuq Radio 101 Attard ħadet pożizzjoni li hija kontra dak li stqarr is-Sindku Mario Calleja li ħareġ jiddefendi dan l-iżvilupp.
Il-Viċi Sindku kienet ċara fi kliemha.
Il-Viċi Sindku Laburista rrimarkat il-fatt li fl-aħħar jiem kienu bosta dawk li kellmuha fuq dan il-pjan tal-Gvern li se jfisser żvilupp kbir ta’ bini fl-inħawi ta’ Żonqor Point. 
Desiree Attard qalet li fil-Kunsill m’hemmx qbil fuq dan il-proġett.
Iżda fl-istess waqt ikkonfermat li s’issa ma saret l-ebda diskussjoni dwar din il-materja urġenti. 
Il-laqgħa li jmiss tal-Kunsill Lokali ta’ Wiedil Għajn se ssir il-ġimgħa d-dieħla.
Se jittieħdu passi biex il-kandidati tal-eżami ma jkunux żvantaġġati.
17:20: Fi stqarrija l-Oppożizzjoni irringrazzjat lill-MATSEC talli ammetiet u ħadet nota tal-iżball fil-mistoqsija numru 10 fil-karta tal-Matematika u tar-rimedju li se jkun qed jingħata lill-istudenti.
Issa, l-istudenti jistgħu jserrħu ftit rashom u jiffukaw fuq il-kumplament tal-eżamijiet l-oħra.
15:45: Fi stqarrija ftit minuti ilu dwar l-eżamijiet tal-Matematika u l-Fiżika, il-Bord tal-MATSEC qal hekk:
Il-proċess biex tinħoloq karta tal-eżami jinvolvi ‘panel’ ta' nies li jinħatar biex jiktbu l-karta tal-eżami.
Il-‘panels’ ikunu jikkonsistu tal-anqas minn żewġ membri u wieħed minnhom għandu x-xogħol ta' ‘Reviewer’.
Il-‘panels’ tal-eżamijiet tal-Matematika fil-livell Intermedju u tal-Fiżika fil-livell Avvanzat, li fuqhom saru l-ilmenti, ilhom ifasslu l-karti ta' dawn is-sillabi għal numru ta' snin u għandhom esperjenza twila tal-livell mistenni mill-istudenti f'dawn is-suġġetti.
Ix-xogħol tar-‘Reviewer’ hu li jara li l-karta hija tal-livell mixtieq, li tista' tinħadem mill-kandidati fil-ħin allokat, u li m'hemmx domandi li mhumiex fis-sillabu.
Madankollu fil-każ tal-eżami tal-Matematika fil-livell Intermedju l-‘panel’ jikkonferma li l-mistoqsija numru 10 tal-eżami, li nzertat l-aħħar mistoqsija, kienet fuq materja li mhix fis-sillabu.
Din il-mistoqsija kienet iġġorr sitt marki.
Il-Bord tal-Eżamijiet tal-MATSEC jiddispjaċih dwar dan in-nuqqas u ser jieħu l-passi meħtieġa biex il-kandidati ma jkunux żvantaġġati.
Fil-każ tal-eżami tal-Fiżika fil-livell Avvanzat, il-‘panel’ tal-eżaminaturi jikkonferma li l-mistoqsijiet kollha huma koperti mis-sillabu ta’ dan is-suġġett.
14:55: Fi stqarrija fuq Facebook ftit ħin ilu, l-għaqda studenteska Pulse qalet li r-rappreżentanti tagħha Joseph Masini u Fleur Abela llum waranofsinhar iltaqgħu mal-Professur Frank Ventura, Chairman tal-Bord tal-MATSEC, u s-Sur Dario Pirotta mill-MATSEC Support Unit, biex jiddiskutu t-tħassib tal-istudenti dwar l-eżami inkwistjoni.
Il-Professur Ventura qal lir-rappreżentanti ta' Pulse li l-karta ta' din is-sena tħejjiet mill-istess eżaminaturi li ilhom ifasslu l-eżamijiet tal-Matematika għal dawn l-aħħar ħames snin.
Qalilhom ukoll li jista' jkun li f'xi mistoqsijiet l-eżaminaturi stennew xi ftit iżżejjed mill-istudenti, iżda f'eżamijiet preċedenti kien hemm mistoqsijiet simili għalkemm b'format differenti.
Fid-dawl tal-ilmenti li saru, se ssir investigazzjoni interna kif jiġri f'kull każ ta' lment li jkun hemm.
Il-karti se jiġu kkoreġuti b'mod normali iżda se tingħata attenzjoni partikolari lill-mod kif ġew imwieġba l-mistoqsijiet li dwarhom saru l-ilmenti, speċjalment in-numru 10.
Jekk il-Bord tal-MATSEC jinnota li hemm numru sproporzjonat ta' studenti li ma rnexxilhomx iwieġbu mistoqsija partikolari, jikkunsidra numru ta' għażliet inkluż dik li jagħti struzzjonijiet lill-eżaminaturi biex jinjoraw dik il-mistoqsija kompletament.
Aktar qabel: Matul il-ġimgħa li għaddiet diversi studenti semmgħu leħinhom dwar il-każ tal-karta tal-eżami tal-Matematika f’livell Intermedju.
Inewsmalta.com huwa infurmat li żewġ għaqdiet studenteski qed jagħmlu pressjoni kbira fuq din il-kwistjoni mal-MATSEC.
F’kummenti esklużivi ma’ Inewsmalta.com, studenta li poġġiet għal dan l-eżami qalet li fil-karta kien hemm mistoqsijiet li ma kinux inklużi fis-sillabu u b’hekk qatt ma ġew studjati mill-istudenti.
L-istudenta stqarret li meta tkellmet mal-ħbieb tagħha u diversi studenti oħra, rat li mhux hi biss kellha din il-problema iżda kienu ħafna li sabu din il-kwistjoni u b’hekk ħallew madwar 30 marka barra, li jammontaw għal kważi terz tal-marki allokati fl-eżami.
Il-Partit Nazzjonalista qal fi stqarrija li l-investigazzjoni li trid issir mill-MATSEC m’għandhiex tkun biss fuq l-eżami tal-Matematika iżda wkoll fuq dak tal-Fiżika.
Id-deputati Therese Comodini Cachia u George Pullicino qalu li huma f’isem l-Oppożizzjoni għamlu diversi verifiki ma’ għalliema li kkonfermaw dan in-nuqqas fil-karti.
Il-Partit Nazzjonalista appella biex issir ġustizzja ma’ dawn l-istudenti għaliex m’ għandhomx ikunu vittmi tal-iżbalji ta’ ħaddieħor.
Sadanittant, iż-żewġ għaqdiet studenteski tas-Sixth Forms ħarġu mill-ewwel jiddefendu l-pożizzjoni ta’ sħabhom.
Is-Segretarju Ġenerali tal-għaqda soċjodemokratika Pulse, Joseph Masini, qalilna li wara li rċevew diversi lmenti mill-istudenti, huma bdew jistudjaw u jaraw x’inhuma l-affarijiet ikkonċernati.
Masini qal li żewġ rappreżentanti tal-eżekuttiv qed jaħdmu bis-sħiħ fuq din il-materja.
Wieħed minn dawn ir-rappreżentanti jinsab f’diskussjoni mal-kordinatur tas-suġġett biex jara x’inhuma l-iżviluppi u wkoll liema pożizzjoni ser jieħu dan id-dipartiment.
Ir-rappreżentanta l-oħra tal-għaqda tinsab f’diskussjoni mal-Bord tal-MATSEC sabiex ikun hemm verifika jekk il-materja inkwistjoni kinitx fis-sillabu jew le.
L-għaqda Pulse qalet ukoll li jekk jinstab li dan il-każ huwa minnu, huma ser ikunu qed jagħmlu pressjoni ħarxa fuq il-MATSEC sabiex jagħtu r-rimedju tal-marki kollha fuq dawn il-mistoqsijiet.
Dan għaliex huma jħossu li din hija inġustizzja.
Inewsmalta.com tkellem ukoll ma’ Ian Zahra, Viċi President tal-SDM.
Zahra qal li huma ċċekkjaw il-mistoqsijiet u vverifikaw ma’ diversi letturi li partijiet tal-karta tal-eżami ma kinux inklużi fis-sillabu li dawn l-istudenti ppreparaw ruħhom għalih.
Ian Zahra qal ukoll li matul dan il-lejl wieħed mill-istudenti li qagħdu għal dan l-eżami fetaħ grupp fuq is-sit soċjali Facebook bl-għajnuna taż-żewġ għaqdiet sabiex tiġi ffirmata petizzjoni onlajn.
L-SDM ukoll bagħtet imejl lill-MATSEC biex tinfurmahom dwar dan il-każ.
Bħall-Pulse huma wkoll appellaw biex jekk dan il-każ huwa minnu l-MATSEC tagħti kumpens mistħoqq lill-istudenti.
Meta Inewsmalta.com għamel kuntatt ma’ Dario Pirotta li huwa d-direttur tal-MATSEC, huwa qal li ser ikun qed iwieġeb id-domandi tagħna wara li jikkomunika mal-Università ta’ Malta.
Kelliem għall-Ministeru tal-Edukazzjoni wkoll qal li ser ikun qiegħed jiċċekkja u jivverifika kollox fis-sigħat li ġejjin dwar dan il-każ iżda ma taniex aktar kummenti.
Missier id-disinjatur tal-Mini midfun f'Malta.
Ir-rabta li l-karozza Mini għandha ma' Malta, liema karozza għal xi snin kienet 'tingħaqad' f'Malta eżattament fis-sit fejn illum hemm l-istamperija tal-gvern fil-Marsa, se tkompli tissaħħaħ permezz ta' 'skoperta' li saret dan l-aħħar.
Minn riċerka li saret minn dilettant kbir tal­Mini f'Malta, Pablo Vassallo (ritratt), instab li missier id-disinjatur tal-Mini jinsab midfun proprju f'Malta.
Hu miet f'Malta, wara li kien ġie evakwat flimkien mal-mara u ibnu (dak li ddisinja l-Mini) mit-Turkija lejn Malta.
F'Malta missieru marad u għalkemm ħasbu  li kien se jfiq, hu baqa' sejjer lura sakemm miet hawn u ndifen fiċ-ċimiterju f'Ta' Braxia.
Pablo Vassallo meta tkellem magħna qalilna li, "Kont qrajt ktieb riċerkat dwar Alex Issigonis, id-disinjatur tal-Mini.
F'moħħi beda jberren il-ħsieb li missieru seta' kien midfun hawn, la kien miet waqt li kien f'pajjiżna.
Bdejt infittex u meta għamilt kuntatt mar-reġistratur tal-imwiet, u tajthom l-isem u s-sena, ikkonfermawli li dan kien midfun hawn.
Mort iċ-ċimiterju tal-Addolorata biex nara jafux xi dettalji.
Finalment sibtu fiċ-ċimiterju f'Ta' Braxia."
Pablo żied jgħid li, "Din is-sejba għalina hi xi ħaġa kbira.
Dan għax l-ebda karozza li teżisti hawn Malta m'għandha storja bħall-Mini - karozza żgħira li baqgħet tinħabb.
Il-fatt li nstab il-qabar ta' missieru narah bħala li sibna xi ħaġa ta' għożża li hi importanti anki għall-istorja ta' Malta."
Il-Ħadd 'tal-Mini' se jmorru fuq il-qabar tiegħu.
Dan id-dettall ġie skopert ftit tal-jiem ilu, eżattament ftit jiem bogħod mill-anniversarju tad-data tal-mewt ta' missier id-disinjatur tal-Mini.
Għal din l-okkażjoni, id-dilettanti tal-Mini nhar il-Ħadd li ġej se jiltaqgħu fil-Marsa u minn hemm se jsuqu l-karozzi Mini flimkien lejn iċ-ċimiterju f'Ta' Braxia f'Tal-Pietà.
Hemmhekk se ssir ċerimonja ta' tifkira.
Pablo rrakkontalna li, "Alec Issigonis, id-disinjatur, twieled fl-1906.
Missieru kien Constantine ta' dixxendenza Griega, u ommu kienet ta' dixxendenza Ġermaniża.
Matul l-Ewwel Gwerra Dinjija, li kien ġara kien li l-familja kellha titlaq mill-belt ta' Smirna - illum Izmir fit-Turkija.
Dawn spiċċaw refuġjati - kellhom jaħarbu minn pajjiżhom u ħallew warajhom dak kollu li kellhom.
Missieru Constantine Issigonis miet f'Malta minħabba mard.
Dan nafu minn riċerka li saret u li kienet ippubblikata fi ktieb minn Gillian Bardsley bit-titlu 'Alec Issigonis'.
Jien kont xtrajt il-ktieb xi snin ilu, u wara li skoprejt dwar il-mewt tiegħu, irnexxieli nsib fejn kien midfun.
Ibnu ma tantx kien dam Malta għax ommu bagħtitu l-Ingilterra, fejn kompla fuq il-linja ta' missieru li kien inġinier."
Pablo kompla jgħid li, "Sir Alec kien il-moħħ wara d-disinn tal-vetturi famużi Ingliżi, bħal Morris Minor, Austin Farina, Wolsely, Austin Cambridge u ħafna oħrajn li fosthom hemm il-Mini, li għalina d-dilettanti ta' din il karozza hija l-għożża tagħna.
Għalkemm il-Mini għalqet kważi 56 sena mill-ewwel produzzjoni tagħha, għadha l-aktar karozza li nbiegħet fl-industrija tal-vetturi Ingliżi.
Jien ċert li hawn ħafna dilettanti tal-Mini madwar id-dinja li ma kienux jafu dwar dan.
Għalhekk nixtieq li naqsam dan it-tagħrif mad-dilettanti kollha lokali u anke barra minn Malta.
Sir Alec Issigonis miet fl-1988 u baqa' ġuvni."
Pablo jgħidilna li “mill-istorja ta' Sir Alec u l-miġja ta' familtu f'Malta joħroġ li dawn għamlu xi żmien Lazzarett u dan minħabba li fi Smirna kien hemm epidemija ta' mard infettiv.”
Jgħid li “kien hemm minn dawn ir-refuġjati li lmentaw li mhumiex jingħataw ikel  biżżejjed  u spiċċaw b'min imur f'lukanda u xi djar viċin.
Meta Sir Alec ġie f'pajjiżna  kellu 16-il sena."
'Lanqas jekk jagħtuni blokka bini ma nitlaq il-Mini minn idejja'
Lil Pablo staqsejnieh minn fejn nibtet din l-imħabba u fissazzjoni fuq il-Mini.
Bid-daħka qalilna li, "Jien kont għadni żgħir meta f'Malta kien hawn l-Ingliżi u l-Mini kienet popolari immens.
Hawn ħafna f'Malta li xi darba jew oħra kellhom qraba li kellhom Mini.
Il-Mini kienet  tiġi mgħaqda f'Malta bejn is-sena 1974 u l-1982.
Darba kien hemm appartament li kien żvojta u kienu qaluli biex immur ngħin innaddfuh.
Naddafna l-ġnien u hemm sibt karozza Mini żgħira.
"Iġġennint fuqha.
Flus biex nixtri Mini ma kellix.
Kont dejjem nittama li nixtriha.
Kien hawn ħafna fanatiċi fuq il-Mini.
Kien hemm wieħed Frans Schembri li kien se jsiefer lejn l-Awstralja u kien se jbigħ il-Mini li kellhom.
Ried Lm550.
Jien kont sifirt l-Alġerija b'xogħol ta' electrician.
Hemmhekk kelli tliet darbiet aktar paga.
Għamilt xahrejn flok tliet xhur u meta ġejt staqsejt jekk dik il-Mini għadhiex għall-bejgħ.
Kont xtrajtha.
Ħlift li norbotha ma' qalbi u lanqas jekk jagħtuni blokka bini u l-ebda figura ta' flus mhi se tikkonvinċini.
Kellna minn Malta Minis li nbigħu sa  €27,000 fir-Renju Unit."
Il-welding tal-Mini f'Malta kien fost l-aktar b'saħħtu.
Pablo Vassallo spjegalna kif ġew Malta persuni minn Oxford li kienu qed jagħmlu riċerki dwar il-Mini.
Dawn sabu li l-welding li kien jintuża f'Malta fuq il-Mini kien fost l-aktar materjal robust u li l-Minis li nħadmu Malta kienu fost l-aktar b'saħħithom.
"Mini minn hawn Malta ma tispiċċa qatt għax saru b'welding b'saħħtu ħafna," enfasizza Pablo Vassallo.
Finali tal-UEFA Europa League - Sevilla għar-raba' darba?
Illum tintlagħab il-finali tal-UEFA Europa League bejn Dnipro tal-Ukrajna u Sevilla ta’ Spanja. 
Forsi ftit stennew li t-team Ukren seta’ tabilħaqq jasal sal-finali ta’ din il-kompetizzjoni, iżda spiċċaw bħala s-sorpriża li taw risposta lill-kritiċi tal-football.
Min-naħa l-oħra, Sevilla komplew juru xi sarrfu fejn komplew mas-suċċess tas-sena l-oħra u reġgħu waslu sal-finali ta’ din il-kompetizzjoni għat-tieni sena konsekuttiva.
M’hemmx dubju li llum huma se jkunu qed jibdew bħala l-favoriti li jirbħu din il-kompetizzjoni għar-raba’ darba fl-istorja tagħhom.
Dawn iż-żewġ timijiet se jkunu qed jiltaqgħu għall-ewwel darba.
L-unika darba li Dnipro affrontaw team Spanjol kien lura fl-istaġun 2004/05, meta din il-kompetizzjoni kienet għadha magħrufa bħala Tazza UEFA.
Dan hekk kif kienu involuti f’konfront kontra Real Zaragoza fl-istadju tal-gruppi, bl-Ispanjoli joħorġu rebbieħa, bl-iskor ta’ 2-1. 
L-Ukreni kienu mmexxija mill-coach Yevhen Kucherevskiv.
Sevilla lagħbu erba’ darbiet kontra timijiet Ukreni u qatt ma sfaw megħluba.
Huma rreġistraw tliet rebħiet u draw bl-aktar rebħa notevoli tkun dik kontra Shakhtar Donetsk bl-aggregate ta’ 5-4 fir-round tal-aħħar 16, fejn imbagħad baqgħu sejrin biex rebħu t-tieni Tazza UEFA tagħhom, fl-istaġun 2006/07. 
F’46 konfront bejn il-clubs li jirrapreżentaw lil dawn iż-żewġ pajjiżi, l-Ispanjoli wkoll jinsabu minn fuq, hekk kif ħarġu rebbieħa f’24 konfront kontra d-disgħa ta’ timijiet Ukreni, bi 13-il partita jintemmu fi draw.
Rimarkabbli huwa l-fatt li fl-aħħar erba’ logħbiet bejn it-timijiet ta’ dawn iż-żewġ pajjiżi, l-Ispanjoli qatt ma tilfu hekk kif irreġistraw żewġ rebħiet u ġew draw f’żewġ logħbiet. 
L-aħħar finali ta’ kompetizzjoni Ewropea organizzata mill-UEFA, bejn team  Spanjol u dak Ukren, tmur lura għall-1986, meta Dynamo Kiev kienu affrontaw lil Atletico Madrid, bl-Ukreni joħorġu rebbieħa bl-iskor ta’ 3-0 biex rebħu t-Tazza tat-Tazzi, liema kompetizzjoni m’għadhiex fix-xena llum il-ġurnata. 
Fl-uniċi żewġ konfronti bejn timijiet minn Spanja u l-Ukrajna matul dan l-istaġun, f’darhom Atletico Bilbao ġew miżmuma fi draw ta’ 0-0, minn Shaktar Donetsk  fl-istadju tal-gruppi tal-UEFA Champions League, waqt li l-Ispanjoli kisbu rebħa minima ta’ 1-0, fl-Ukrajna. 
Din tal-lum se tkun finali storika għal Dnipro, hekk kif se tkun l-ewwel waħda tagħhom fl-istorja.
Dan hekk kif l-aktar li kienu waslu kien sal-kwartifinali tat-Tazza taċ-Champions, fl-istaġuni 1984/85 u 1989/90, wara li kienu champions ta’ dik li kienet magħrufa bħala l-Unjoni Sovjetika.
Fl-aħħar erba’ logħbiet li kienu involuti fihom Dnipro matul din l-edizzjoni tal-UEFA Europa League, huma ma ġewx megħluba hekk kif rebħu żewġ logħbiet u ġew draw fi tnejn oħra. 
Sevilla waslu sal-finali ta’ din il-kompetizzjoni għal tliet darbiet u dejjem ħarġu rebbieħa.
Dan hekk kif fl-2006 għelbu lil Middlesbrough f’Eindhoven, sena wara għelbu lil Espanyol f’finali kollha Spanjola fi Glasgow, waqt li matul is-sena li għaddiet għelbu lil Benfica wara l-għoti tal-penalties f’Turin.
Huma kellhom riżultati inqas sodisfaċenti meta kienu involuti fil-finali tal-UEFA Super Cup, hekk kif rebħu tazza waħda u tilfu tnejn. 
Sevilla se jkunu qed jaslu għal din il-finali f’forma brillanti hekk kif fl-aħħar disa’ logħbiet li kienu involuti fihom fil-UEFA Europa League, qatt ma sfaw megħluba. 
Matul dan l-istaġun,  huma tilfu logħba waħda biss, barra minn darhom kontra Feyenoord fl-Olanda, bl-iskor ta’ 2-0.
Huma wkoll l-aktar team li rebħu logħbiet matul din l-edizzjoni b’total ta’ 10, kisbu tliet draws u tilfu waħda biss. 
Min-naħa l-oħra, Dnipro, rebħu sitt logħbiet, ġew draw f’erba’ konfronti u tilfu l­erbgħa l-oħra.
U biex kollox ikompli jindika li llum Sevilla se jkunu qed jibdew bħala favoriti netti, huma flimkien mat-Taljani ta’ Napoli, huma l-aktar team li skorjaw goals matul din il-kompetizzjoni f’dan l-istaġun.
Dan hekk kif skorjaw 25 goal f’14 -il logħba, li jfisser medja ta’ 1.88 kull logħba. 
Min-naħa l-oħra, Dnipro skorjaw biss 13-il goal matul l-istess perjodu, li jfisser medja ta’ 0.93 kull logħba.
B’hekk it-team immexxi minn  Unai Emery diġà għadda l-ammont ta’ goals li kien skorja matul l-istaġun li għadda, jiġifieri dak ta’ 22. 
Ir-rekord tal-akbar ammont ta’ goals skorjati minn team f’din il-kompetizzjoni jinsab għand FC Porto, li fl-istaġun 2010/11 skorjaw xejn inqas minn 37 goal.
Madankollu d-dipartiment difensiv ta’ Dnipro, jista’ jiġi kkunsidrat bħala xi ftit iktar b’saħħtu minn dak ta’ Sevilla.
Dnipro sofrew 10 goals matul din l-edizzjoni, waqt li Sevilla sofrew żewġ goals aktar. 
Statistika li tirrigwardja fatti marbutin ma’ wħud mill-players ta’ dawn iż-żewġ timijiet - interessanti huwa l-fatt li l-player ta’ Sevilla, Daniel Carrico, huwa l-aktar player li lagħab f’din il-kompetizzjoni f’kull żmien, b’total ta’ 47. 
Il-player ta’ Sevilla, Grzegorz Krychowiak, se jkun l-uniku player li se jkun qed jilgħab din il-finali f’pajjiżu, il-Polonja, minkejja li  Timothée Kolodziejczak, għalkemm huwa Franċiż, huwa ta’ oriġini Pollakka.
Għal Sevilla, Carlos Bacca huwa l-uniku player li lagħab il-partiti kollha - 14.
Il-goalkeeper ta’ Dnipro, Denys Boyko, u d-difensur ċentrali, Douglas, lagħbu kull minuta ta’ kull logħba li fiha kienu involuti Dnipro matul din l-edizzjoni, jiġifieri 1,290 minuta.
L-aktar player li rnexxielu jsib ix-xibka għal Sevilla kien Carlos Bacca b’ħames goals, waqt li l-aqwa scorer għal Dnipro kien Nikola Kalinic bi tliet goals. 
Fil-finali tal-lum, Dnipro, se jkunu mingħajr Serhiy Kravchenko li qed isofri minn inury li ma ġietx speċifikata mill-club Ukren, kif ukoll se jkunu mingħajr is-servizzi ta’ Roman Zozulya, minħabba li qed isofri minn injury fi rkopptu. 
Huma se jkollhom ukoll lill-player Yevhen Shakhov dubjuż minħabba injury f’siequ. 
Min-naħa l-oħra, Sevilla, se jkunu mingħajr il-Portugiż, Beto, kif ukoll mingħajr l-Arġentin Nicolas Preja minħabba li qed isofri minn injury fi rkopptu. 
Wara argument dwar tfajla...jgħid li kien kompliċi miegħu f'serqa.
Żewġt irġiel ġew illiberati minn akkuża li pparteċipaw f'serqa f'uffiċċju tal-kambju li seħħet fl-2010, wara li l-Qorti qalet li l-Prosekuzzjoni naqset milli tipprova l-każ tagħha.
Aaron Cassar ta' 35 sena u Joseph Grech ta' 52 sena, ġew illiberati mill-Qorti li pparteċipaw f'serqa mill-Exchange Bureau ta' San Ġiljan, liema każ seħħ fit-8 ta' Awwissu tal-2010.
Jirriżulta li Keith Galea, li kien ikkundannat tliet snin ħabs wara li bbenefika minn tnaqqis fis-sentenza talli għen lill-pulizija fl-investigazzjonijiet tagħhom, kellu argument ma' Cassar għaliex kien ħareġ mat-tfajla tiegħu. 
Galea, li kien tressaq b'rabta mal-istess serqa, kien ammetta l-imputazzjonijiet fil-konfront tiegħu u fix-xhieda qal li Cassar u Grech kienu ż-żewġ kompliċi tiegħu.
Huwa qal li Cassar u Grech kienu l-moħħ wara din is-serqa. 
Madankollu, il-Maġistrat Consuelo Scerri Herrera qalet li t-testimonjanza ta' Galea kienet mimlija inkonsistenzi u vaga, peress li ma setax jiftakar informazzjoni bażika, bħal x'kienu lebsin il-ħallelin. 
Filwaqt li huwa qal li wieħed mill-kompliċi tiegħu kien liebes, flokk aħmar, Josef Aquilina li kien l-impjegat fl-Exchange Bureau li spiċċa marbut mill-agressuri, qal li l-ħallelin kienu lebsin l-iswed.
Jirriżulta li l-ħallelin serqu mal-€20,000 fi flus, apparti affarijiet oħra, fosthom ċekkijiet ta' turisti. 
Meta Galea kien ġie arrestat, huwa ċaħad l-involviment tiegħu, madankollu huwa qal li qagħad għassa mal-impjegati, filwaqt li ż-żewġ persuni l-oħra serqu l-affarijiet. 
Madankollu ġara li sentejn wara, huwa qal lill-Qorti, diversament ippreseduta, li l-moħħ wara din is-serqa kienu Cassar u Grech.
Mistoqsi għaliex ma kienx semmiehom qabel, Galea qal li ma kellux opportunità li jitkellem dwar din is-serqa qabel. 
Kompla jgħid li wara li nħeles mill-ħabs fuq każ ieħor, Grech li kien jafu mill-ħabs, kien qallu li għandu biċċa xogħol għalih li għandha valur ta' €100,000.
Qal li għalhekk huwa ltaqa' maż-żewġ imputati f'dan il-każ, u persuna oħra li ma kienx jaf min hi, u ddiskutew il-hold-up.
Eventwalment wara rriżulta li Galea u Cassar kellhom argument dwar mara li t-tnejn kienu ħarġu magħha.
Min-naħa tagħhom, Cassar u Grech insistew li ma kienux involuti f'din is-serqa. 
Fis-sentenza tagħha, il-Maġistrat Consuelo Scerri Herrera qalet li l-Prosekuzzjoni naqset milli tipprova l-każ tagħha, għaliex ma kien hemm l-ebda rabta bejn iż-żewġ persuni u s-serqa.
Dan apparti li ma kien hemm l-ebda evidenza xjentifika bħal marki tas-swaba' jew gunshot residue. 
Apparti hekk, il-Qorti qalet li x-xhieda ta' Galea ma kinitx kredibbli. 
Għall-imputati dehru l-Avukati Edward Gatt u David Gatt.
Restawr fuq il-knisja ta’ San Franġisk ta’ Paola, f’Ħal Qormi.
Il-MEPA ħabret li se tkun qed tfondi parti sostanzjali mill-ispejjeż għar-restawr fuq il-knisja tas-seklu 18 li hi ddedikata lil San Franġisk ta’ Paola, f’Ħal Qormi.
Ix-xogħol, li ser jiswa ’l fuq minn €68,000, qed isir mill-Kunsill Lokali ta’ Ħal Qormi u ser ikun issorveljat mill-MEPA skont ir-Restoration Method Statement li kien approvat bħala parti mill-permess tal-iżvilupp.
Diversi karatteristiċi tal-knisja qdiemu u b’hekk, il-binja għandha numru ta’ problemi ta’ deterjorazzjoni li qed jaffettwaw l-istruttura nnifisha.
Dan ġie kkawżat l-aktar minħabba l-umdità li titla’ mill-pedamenti u l-applikazzjoni tas-siment f’dawn il-partijiet.
Dan wassal biex il-ġebla tiddeterjora speċjalment hekk kif il-knisja tinsab f’post espost ħafna.
Il-knisja ta' San Franġisk ta' Paola nbniet fl-1707 u l-arkitettura tagħha hija ispirata mill-istil ta’ Lorenzo Gafa, il-perit predominanti tal-perjodu Barokk Malti.
Il-pjan tal-knisja huwa wieħed iċċentralizzat, b’altar wieħed u b’koppla li taġixxi bħala s-sors tad-dawl prinċipali tal-bini.
Għalkemm il-knisja illum ma tintużax, il-MEPA obbligat lill-Kunsill Lokali ta’ Ħal Qormi li jiftaħha għall-pubbliku f’okkażjonijiet speċjali.
L-Awtorità tat ukoll l-impenn finanzjarju tagħha, permezz tal-fond tal-Environment Initiative Partnership Programme (EIPP), biex jiġi mibni mill-ġdid l-ilqugħ imkisser li jdawwar il-bur salmastru protett f'Marsaxlokk, magħruf bħala l-Ballut ta’ Marsaxlokk.
L-ilqugħ kien inkiser bil-maltemp.
Il-Ballut ta’ Marsaxlokk, hu nnominat bħala Żona Speċjali ta’ Konservazzjoni bl-art skedata bħala Żona ta’ Importanza Ekoloġika u bħala Sit ta’ Importanza Xjentifika.
Is-sit huwa protett ukoll bħala santwarju tal-għasafar permezz tar-Regolamenti għall-Konservazzjoni tal-Għasafar Selvaġġi.
Il-Ballut ta’ Marsaxlokk issa huwa wieħed mill-ftit bwar salmastri li fadal fil-gżejjer Maltin.
Il-finanzi, li l-MEPA qed tagħti sabiex tappoġġa dawn iż-żewġ proġetti, ġejjin mill-EIPP liema fond kien imniedi mill-Awtorità f’Novembru tal-2001.
L-għan tal-EIPP huwa li jsaħħaħ u jipproteġi l-ambjent naturali ta’ Malta u l-wirt kulturali, billi jkunu użati fondi garantiti permezz ta’ dak li hu magħruf bħala “Planning Gain”.
Il-“Planning Gain” ta’ sikwit jiġi użat mill-MEPA bħala mezz ta’ benefiċċji soċjali, ambjentali u ekonomiċi għall-Komunità, bħala kumpens għall-impatti li jista’ jirriżulta minn żvilupp partikolari, liema mpatti ma jistgħux jiġu mitigati raġonevolment.
Il-KE titlob lil 11-il membru, fosthom Malta, biex japplikaw ir-regoli dwar l-Irkupru u rRiżoluzzjoni tal-Banek.
Il-Kummissjoni Ewropea llum talbet lill-Bulgarija, ir-Repubblika Ċeka, Franza, l-Italja, ilLitwanja, il-Lussemburgu, l-Olanda, Malta, il-Polonja, ir-Rumanija u l-Iżvezja biex jimplimentaw bis-sħiħ id-Direttiva dwar l-Irkupru u r-Riżoluzzjoni tal-Banek (BRRD).
Din idDirettiva (2014/59/EU) hija l-qofol tal-Unjoni Bankarja tal-UE li ġiet implimentata biex toħloq settur finanzjarju aktar sikur u sod b’riżultat tal-kriżi finanzjarja.
Ir-regoli l-ġodda dwar il-BRRD jattrezzaw lill-awtoritajiet nazzjonali bl-għodod u s-setgħat meħtieġa biex itaffu u jimmaniġġjaw id-diffikultajiet jew il-falliment ta’ banek jew kumpaniji kbar ta’ investiment fl-Istati Membri kollha tal-UE.
L-għan huwa li jiġi żgurat li l-banek f’xifer il-falliment jistgħu jiġu ristrutturati mingħajr ma l-kontribwenti jkollhom iħallsu għallbanek li qed ifallu biex tiġi salvagwardjata l-istabbiltà finanzjarja.
Minflok, huma jipprovdu għall-azzjonisti u l-kredituri tal-banek biex iħallsu s-sehem tagħhom tal-kostijiet permezz ta’ mekkaniżmu ta’ “rikapitalizzazzjoni interna”.
L-iskadenza għat-traspożizzjoni ta’ dawn ir-regoli fil-liġi nazzjonali kienet il-31 ta’ Diċembru 2014.
Madankollu, 11-il pajjiż tal-UE naqsu milli jimplimentaw bis-sħiħ dawn ir-regoli filliġi nazzjonali tagħhom.
It-talba tal-Kummissjoni tieħu l-għamla ta’ opinjoni motivata, it-tieni stadju tal-proċeduri ta’ ksur tal-UE.
Jekk dawn il-pajjiżi jonqsu milli jikkonformaw fi żmien xahrejn, il-Kummissjoni tista’ tiddeċiedi li tressaqhom quddiem il-Qorti tal-Ġustizzja tal-UE.
Mill-2008, il-Kummissjoni Ewropea adottat għadd ta’ miżuri biex tiġi żgurata l-istabbiltà ta’ servizzi finanzjarji u bankarji.
Id-Direttiva dwar l-Irkupru u r-Riżoluzzjoni tal-Banek (Bank Recovery and Resolution Directive, BRRD) ġiet adottata fir-rebbiegħa tal-2014 sabiex lawtoritajiet jiġu pprovduti b’arranġamenti komprensivi u effettivi biex jindirizzaw lillbanek li jkunu qed ifallu fil-livell nazzjonali kif ukoll arranġamenti ta’ kooperazzjoni biex jindirizzaw fallimenti bankarji transfruntiera.
Skont il-BRRD, il-banek huma meħtieġa li jippreparaw pjanijiet ta’ rkupru biex jegħlbu diffikultajiet finanzjarji.
L-awtoritajiet jingħataw ukoll għadd ta’ setgħat biex jintervjenu floperazzjonijiet tal-banek biex dawn ma jfallux.
Fil-każ li huma verament iħabbtu wiċċhom mal-falliment, l-awtoritajiet huma mgħammra b’setgħat u għodod komprensivi biex jirristrutturawhom billi jassenjaw it-telf lill-azzjonisti u lill-kredituri skont ġerarkija definita b’mod ċar.
Huma għandhom is-setgħat biex jimplimentaw pjanijiet biex jirrisolvu banek li fallew b’mod li jippreservaw l-aktar funzjonijiet kritiċi tagħhom u li jevitaw li l-kontribwenti jkollhom isalvawhom.
Hemm arranġamenti preċiżi li jistabbilixxu kif l-awtoritajiet tad-domiċilju u dawk ospitanti ta’ gruppi bankarji għandhom jikkooperaw fl-istadji kollha ta’ riżoluzzjoni transfruntiera, millippjanar tar-riżoluzzjoni sar-riżoluzzjoni nnifisha, bi rwol sinifikanti għall-Awtorità Bankarja Ewropea biex tikkoordina u taġixxi bħala medjatur f’każ ta’ nuqqas ta’ qbil.
Qed jiġu stabbiliti wkoll fondi ta’ riżoluzzjoni nazzjonali.
Fil-każ ta’ Stati Membri taż-Żona tal-Ewro, dawn il-fondi se jkunu sostitwiti mill-Fond Uniku ta’ Riżoluzzjoni mill-2016.
Il-BRRD qed tkompli tiġi akkumpanjata minn regoli tekniċi żviluppati mill-Awtorità Bankarja Ewropea fuq numru ta’ suġġetti, inklużi rekwiżiti ta’ informazzjoni konkreti għal pjanijiet ta’ rkupru u pjanijiet ta’ riżoluzzjoni u l-iżgurar ta’ valutazzjonijiet preċiżi ta’ assi u telf fil-punt tar-riżoluzzjoni.
Fruntiera miftuħa fil-Libja ... jidħlu mal-1,000 persuna kull ġimgħa.
F’ħafna dibattiti li jsiru dwar l-immigrazzjoni, inkluż dawk fost istituzzjonijiet Ewropej, spiss nisimgħu fuq il-bżonn li jkun hemm kontroll fuq il-kosta Libjana - il-kosta li minnha jitilqu limmigranti.
Min isemmi t-tkissir tad-dgħajjes, u min isemmi miżuri oħra fuq l-art biex jinqabdu t-traffikanti jew fid-djar fejn ikunu qegħdin jinżammu l-istess immigranti.
Din ġabet diskussjoni ta’ kif se jintgħarfu d-dgħajjes li jużaw it-traffikanti minn dawk tas-sajjieda Libjani.
Għal ħafna Libjani, il-problema hi ferm aktar kumplessa minn hekk.
“It-Torċa” tkellmet ma’ Saleħ, persuna li jgħix fin-Nofsinhar tal-Libja u li jaf sew kif qed titmexxa l-fruntiera man-Niġer.
Saleħ jiddikjara magħna bla tlaqliq li “kull ġimgħa nikkalkula li jidħlu mal-1,000 persuna.
Uħud mgħobbijin fi trakkijiet u oħrajn f’vannijiet.
Fin-Nofsinhar, il-fruntieri jitmexxew mitTobou fuq naħa u mit-Touregs fuq in-naħa l-oħra.
Riżorsi m’hemmx.
Intalbet għajnuna kemm-il darba, iżda qatt ma waslet.
Is-sitwazzjoni fin-naħa ta’ fuq tal-Libja hi problematika u għalhekk diffiċli biex jagħtu kas x’qed jiġri hawn.
L-enfasi fil-fruntiera tan-Nofsinhar hi fuq kontroll ta’ drogi, armi u alkoħol.
Traffikar ieħor jibqa’ għaddej,” jiddikjara Saleħ.
Kummerċ ta’ ikel u nies qed jitħalla jgħaddi.
Saleħ ma jonqosx li juri t-tħassib tan-nies f’Sebħa, li tinsab fin-Nofsinhar tal-Libja.
Jgħidilna li “kemm it-Tobou, li jikkontrollaw il-fruntiera mas-Sudan u parti minn dik tan-Niġer, kif ukoll it-Tuaregs, li jikkontrollaw il-parti l-oħra, qed iħallu persuni li huma qrib ilkomunitajiet etniċi tagħhom jidħlu fil-Libja.
Jibqgħu telgħin sa Sebħa u finalment lejn Tripli.
Aħna f’Sebħa mħassbin għax nistgħu nispiċċaw minorità.
It-Touregs ma jgħixux hawn biss imma għandhom komunitajiet sħaħ fin-Niġer, il-Mali u l-Burkina Faso.
M’għandniex problema mat-Tuaregs u t-Toubou.
Imma biex il-fruntiera tkun sikura, ma jistax ikun li tibqa’ tiġi kkontrollata minnhom.”
Dwar it-Toubou, jgħidilna li “dawn għandhom l-għeruq tagħhom fiċ-Chad.
Fin-Nofsinhar talLibja hemm komunitajiet sħaħ u ssibhom ukoll fin-Niġer u f’xi partijiet tas-Sudan.
Filfruntieri man-Nofsinhar, ir-riżorsi huma limitati.
Ma jistgħux joqogħdu jfittxu f’kull trakk li jidħol.
Qed issir enfasi fuq drogi u armi.
Ikel, persuni kif ukoll oġġetti oħra li jidħlu millfruntiera qed jitħallew jiġu negozjati.
Hemm persuni involuti fil-fruntiera li ma jitħallsux ta’ xogħolhom.
Dawn iridu jġibu l-flus minn fuq dan il-kummerċ.
Hu fatt li l-ġid li jiġi ġġenerat mit-Toubou hu ġej mit-traffikar,” iddikjara Saleħ.
Nistaqsuh min huma dawn in-nies involuti fil-kontroll ta’ fruntieri u ma jitħallsux.
Jgħidilna, “dawn huma t-Thuwars - persuni li ġġieldu kontra r-reġim, erba’ snin ilu.
Is-suldati jieħdu lpaga, imma t-Thuwars le.”
Saleħ jgħidilna li “l-immigranti li jiġu hawn jgħidulek ċar u tond kif daħlu mill-fruntiera tanNiġer u ħadd ma talabhom dokumenti.
Jgħidulek, ‘konna f’vann jew fi trakk u għabbewna f’ieħor u bqajna deħlin.’
Ovvjament, hemm prezz għal dan.
Mhux kulħadd listess, imma bejn wieħed u ieħor, biex min-Niġer jew mill-Mali jiddaħħlu l-Libja, iħallsu bejn $1,400 u $1,600.
Ma’ dawn trid iżżid pagament ieħor li jvarja minn $300 għal $400 - li huma ħlasijiet li jsiru litToubou fil-fruntiera.
Ħafna minn dawn il-vjaġġi lejn il-fruntiera malLibja jitilqu minn Madama, li hi fin-Niġer.”
“Qatt ma jidħlu bihom fil-belt … iħalluhom kilometri bogħod ...”
Saleħ jgħidilna li “l-immigranti jagħmlu ftit xhur f’Sebħa.
Jaħdmu sakemm ikollhom ftit aktar flus biex ikomplu bil-vjaġġ.
Meta jkunu qed jinġiebu minn mal-fruntiera tan-Niġer, ma jidħlux bihom fil-belt.
Iħalluhom ftit kilometri bogħod fid-deżert.
Minn hemm jimxu lejn ilbelt.
Ġieli lejn Sebħa u drabi oħra lejn Ubari.
Ġieli spiċċaw jgħinuhom in-nies tal-post għax ma jkollhomx ilma u ikel.”
Nistaqsuh fuq dak li jirrakkontaw l-immigranti, fosthom trattament ħażin.
Saleħ jiddikjara li “meta jgħidu hekk, ikunu qed jirreferu għal dak li għaddew minnu fi Tripli jew fin-naħa ta' fuq tal-Libja.
Fi Tripli u bliet oħra mal-kosta hemm ħafna xogħol għall-immigranti.
FinNofsinhar, ħafna inqas.
Imma hawnhekk aħna nifhmuhom ħafna iżjed lill-Afrikani, milli dawk li jgħixu fin-naħa ta’ fuq tal-Libja.”
Żvelati d-dokumenti għal pjan militari kontra t-traffikanti.
Ftit tal-jiem ilu ġew żvelati żewġ dokumenti tal-UE bi pjan kontra t-traffikanti talimmigrazzjoni irregolari.
Minn dawn id-dokumenti ħareġ li l-Unjoni Ewropea ser tkun qed timplimenta pjan ta’ sena sabiex tiġġieled il-‘mudell tan-negozju’ ta’ dawn it-traffikanti li joperaw barra mil-Libja.
Il-pjan tal-UE, skont dawn iż-żewġ dokumenti, huwa li l-intervent militari jwaqqaf il-vjaġġi tal-immigranti mil-Libja.
Dan il-pjan ġie approvat mill-Ministri kollha tad-Difiża ftit tal-jiem ilu, fi Brussell.
L-għan aħħari ta’ dan il-pjan huwa li jkun hemm sforz mill-Istati Membri kollha sabiex jiġu identifikati, maqbuda u mkissra d-dgħajjes tat-traffikanti qabel ma jiġu użati għallimmigrazzjoni.
Id-dokument, apparti li juri l-pjan sabiex jiġu mkissra dawn id-dgħajjes, jagħti wkoll rakkomandazzjonijiet ta’ kif trid tiġi indirizzata l-problema tal-organizzazzjonijiet tattraffikar.
Dawn ir-rakkomandazzjonijiet jinkludu suġġerimenti għal strateġija ta’ informazzjoni sabiex jiġu trattati l-aspettattivi tal-pubbliku fuq l-operazzjonijiet militari.
L-ewwel pass ta’ dan il-pjan huwa li l-Unjoni Ewropea tifhem u tikkonċentra fuq il-mudell li qed jimxu fuqu dawn it-traffikanti għaliex, għalkemm dan huwa l-punt tat-tluq, s’issa għad m’hemmx it-tagħrif suffiċjenti dwar dawn l-azzjonijiet, speċjalment fin-naħa ta’ isfel talMediterran.
L-UE tgħid li rridu nifhmu wkoll il-mudell ta’ finanzjament, rotot, postijiet ta’ imbarkazzjoni u l-identitajiet.
Id-dokumenti qegħdin jiffukaw ukoll fuq kif ser tinħoloq strateġija ta’ informazzjoni biex tinforma lill-pubbliku dwar x’ser ikun il-pjan mil-lum ‘il quddiem.
Din l-strateġija għandha tevita li tiffoka fuq kif ser issalva l-immigranti iżda minflok, għandha tenfasizza li l-għan taloperazzjoni huwa li l-UE jirnexxilha twaqqaf il-pjan ta’ dawn it-traffikanti.
“L-operazzjoni li ser tkun qed issir m’għandhiex tkun ippubbliċizzata - din biex tevita milli toffri inċentiv lill-immigranti,” jgħid wieħed mid-dokumenti.
L-UE tgħid ukoll li huwa possibbli li jkun hemm azzjonijiet militari kontra l-grupp Iżlamiku fl-art sovrena tal-Libja.
Dan il-pajjiż minn dejjem kien magħruf fl-istorja bħala rotta li l-immigranti jużaw biex jaħarbu u jaslu fl-Ewropa, iżda minn meta kien hemm il-waqfa tar-reġim ta’ Muammar Gaddafi u bdiet il-gwerra, il-faqar żdied u b’hekk in-numru ta’ immigranti irregolari f’dan ilpajjiż żdied b’numru sostanzjali.
“Irridu nindirizzaw il-problemi ta’ kif ser inkunu qed inwaqqfu l-kunflitti u nipprovdu riżorsi umanitarji,” qal Issandr El Amrani, membru tal-grupp għall-kriżi internazzjonali għall-proġett tal-Afrika ta’ Fuq.
“Il-problema mhux kif ser twaqqaf dawn l-immigranti milli jiġu fl-Ewropa iżda r-rotta nnifisha li qed toħloq il-kunflitti.
Jekk mhux ser tkun qed tiġi indirizzata din il-problema, filwaqt li nipprovaw insolvu l-problema tat-traffikanti tal-Libja biss, l-immigranti ser imorru minn xi mkien ieħor,” saħaq El Amrani.
L-erbatax-il edizzjoni tal-Festival Internazzjonali tal-Logħob tan-Nar.
Għall-erbatax-il sena konsekuttiva, il-Ministeru għat-Turiżmu flimkien mal-Awtorità tatTuriżmu ser jorganizzaw il-Festival Internazzjonali tal-Logħob tan-Nar.
Dan il-festival hu meqjus bħala avveniment importanti u uniku fil-gżejjer Maltin.
Il-festival iservi wkoll bħala parti miċ-ċelebrazzjonijiet li jfakkru d-dħul ta’ Malta fl-Unjoni Ewropea li seħħ fl-1 ta’ Mejju 2004.
Imħeġġa bis-suċċess tal-attendenza kbira li kien hemm f’Marsaxlokk is-sena l-oħra, l-organiżżaturi ħasbu biex għal din is-sena, l-ewwel serata tal-Festival terġa’ ssir ukoll f’Marsaxlokk, propju nhar is-Sibt 25 ta’ April u fil-Port il-Kbir, il-Ħamis 30 ta’ April.
Isserata finali din id-darba ser issir nhar is-Sibt 02 ta’ Mejju f’Buġibba.
Kull sena, dan ilfestival jiġbed eluf ta’ Maltin u barranin sabiex igawdu minn spettaklu kkulurit u millisbaħ, f’ambjent tipiku Malti.
Matul is-snin ġew jikkompetu f’Malta numru kbir ta’ kumpaniji pirotekniċi.
Fl-edizzjonijiet tal-passat ħadu sehem kumpaniji pirotekniċi mill-Awstralja, il-Kanada u l-Venezwela, kif ukoll minn pajjiżi aktar qrib tagħna bħall-Italja, l-Awstrija, Spanja u l-Polonja.
F’din l-edizzjoni ser jieħdu sehem seba’ kumpaniji pirotekniċi li ser joħolqu spettaklu millisbaħ ta’ nar sinkronizzat mal-mużika.
Il-kompetituri ġew magħżula minn numru ta’ applikanti.
Tnejn minn dawn il-kumpaniji ser ikunu barranin.
Il-parteċipanti li ser jikkompetu għall-Kompetizzjoni Internazzjonali tal-Piromużika ser ikunu: Thailand Fireworks mitTajlandja, A.P.E. di Parente Romualdo mill-Italja, St Mary Fireworks Factory minn Ħal Għaxaq, Lourdes Fireworks Factory mill-Qrendi u St Andrew’s Band Fireworks Factory minn Ħal Luqa.
Il-kumpaniji li ser jikkompetu għall-Kompetizzjoni Nazzjonali ser ikunu l-Maltin ta’ Lourdes Fireworks Factory mill-Qrendi, St Mary Fireworks Complex mill-Imġarr u s-Soċjetà Piroteknika 15 ta’ Awwissu mill-Mosta.
Ir-rebbieħa ta’ dawn iż-żewġ kategoriji ser jingħataw trofej speċjali filwaqt li kull parteċipant jingħata trofew kommemorattiv tal-okkażjoni.
Il-logħob tan-nar huwa tradizzjoni Maltija u jifforma parti integrali mill-kultura ta’ pajjiżna.
IlMaltin huma magħrufin għall-imħabba tagħhom lejn il-logħob tan-nar, tant li ta’ spiss jintuża bħala parti miċ-ċelebrazzjonijiet li jsiru fil-gżejjer Maltin, sew f’dawk reliġjużi kif ukoll f’dawk sekulari.
Il-logħob tan-nar Malti huwa wkoll meqjus bħala nar maħdum b’mod uniku u b’sengħa kbira.
Għaldaqstant, ta’ min jgħid li l-Festival Internazzjonali tal-Logħob tan-Nar, ta’ kull sena joffri opportunità speċjali fejn wieħed jista’ jgawdi l-ambjent tal-irħula u l-bliet Maltin f’atmosfera mill-isbaħ.
Aktar dettalji jistgħu jinkisbu mis-sit elettroniku.
Kampjonat Premier - Balzan isaħħu r-raba’ post.
Wara li kienu gowl minn taħt, Balzan għelbu l-isfida ta’ Żebbuġ Rangers bl-iskor ta’ 4-1, biex b’hekk saħħew ir-raba’ pożizzjoni fil-klassifika.
Kienu Żebbuġ Rangers l-ewwel li ħolqu l-periklu biex fetħu l-iskor wara biss 10 minuti meta minn kross ta’ Jacob Borg indirizzat lejn MATIAS MUCHARDI, dan ikkontrolla tajjeb b’siequ u mill-kaxxa ż-żgħira tefa’ ġewwa.
Iżda r-Rangers ma tantx damu jgawdu dan il-vantaġġ hekk kif żewġ minuti biss wara, Balzan ġabu l-iskor indaqs meta minn korner ta’ Dylan Grima, għola tajjeb ELKIN ORLANDO SERRANO VALERO, li ra d-daqqa ta’ ras tiegħu mill-viċin tintemm ġewwa.
U fl-14-il minuta, it-tim immexxi minn Oliver Spiteri kien għoddu qaleb ir-riżultat favurih meta xutt minn barra l-kaxxa tat-Taljan Gianmarco Piccioni stampa mal-wieqfa.
Iżda l-gowl għalihom kellu jasal propju erba’ minuti biss wara meta Gianmarco Piccioni għadda tajjeb lejn Lydon Micallef, b’dan jgħaddi tajjeb lejn l-attakkant prolifiku Montenegrin BOJAN KALJEVIC li avvanza tajjeb, u minn ġol-kaxxa għadda l-ballun minn bejn saqajn ilgowlkiper ta’ Żebbuġ Rangers, Jeffrey Farrugia.
Fit-38 minuta, Balzan komplew ikabbru l-marġni tal-iskor meta minn kross ta’ Lydon Micallef mix-xellug, il-ballun spiċċa f’saqajn DYLAN GRIMA li, permezz ta’ xutt millewwel millviċin, tefa’ l-ballun fix-xibka.
Fit-68 minuta, Balzan ħolqu periklu meta Gianmarco Piccioni għadda tajjeb lejn Bojan Kaljevic li ra t-tentattiv tiegħu minn ġol-kaxxa jiġi milqugħ minn Jeffrey Farrugia b’siequ, wara li ntefa’ minn tulu fl-art.
Fit-78 minuta, Żebbuġ Rangers ħolqu pressjoni fuq il-lasta avversarja meta minn kross ta’ David Alejandro Reano, Lee Galea deher li seta’ jikkonkludi tajjeb iżda ma laħaqx tajjeb biex id-difiża ta’ Balzan ikklerjat il-ballun ’il bogħod minn kull periklu.
Fil-81 minuta, Balzan skorjaw ir-raba’ gowl tagħhom fil-logħba meta minn kross ta’ Bojan Kaljevic mil-lemin, il-ballun spiċċa f’saqajn is-sostitut JEAN PIERRE MIFSUD TRIGANZA li, wara li niżżel il-ballun b’sidru, mill-viċin tefa’ ġewwa biex issiġġilla r-rebħa għal Balzan.
Tarxien Rainbows kisbu rebħa drammatika ta’ 1-0 fuq Naxxar Lions bil-gowl għalihom jasal propju minn Eduardo Vallecillo Casado fil-ħin miżjud.
Kienu Naxxar Lions li ħarġu fuq l-offensiva u wara biss ħames minuti, Frank Temile avvanza tajjeb u daħal fil-kaxxa qabel ma ra t-tentattiv tiegħu jistampa mal-wieqfa.
Il-Lions komplew joħolqu l-periklu fejn reġa’ kien Frank Temile li, tliet minuti biss wara, ra xxutt bid-dawra tiegħu jiġi mdawwar f’korner mill-gowlkiper tar-Rainbows, Sean Mintoff.
Kienu l-Lions li kkontrollaw lill-avversarji għalkollox matul din l-ewwel taqsima u fil-31 minuta, minn korner ta’ Gilmar da Silva Ribeiro, daqqa ta’ ras ta’ Ibok Edet għaddiet ftit barra.
Fis-37 minuta, Triston Caruana għadda tajjeb lejn Josè Angel Godar Pereira li iżda, ra x-xutt tiegħu minn ġol-kaxxa jiġi milqugħ tajjeb mill-gowlkiper ta’ riserva tal-Lions, Luke Pecorella.
U erba’ minuti biss wara, minn korner ieħor ta’ Gilmar da Silva Ribeiro, il-ballun spiċċa f’saqajn Demba Toure li iżda, minn taħt il-lasta ra lil Sean Mintoff jilqa’ tajjeb.
Fis-57 minuta, freekick dirett tal-Brażiljan Gilmar da Silva Ribeiro għadda ftit barra mil-lasta difiża minn Sean Mintoff.
Fil-81 minuta, Gilmar da Silva Ribeiro ra x-xutt tiegħu minn ġol-kaxxa jiġi milqugħ tajjeb minn (Sean) Mintoff.
U fil-ħin miżjud, Tarxien Rainbows kisbu rebħa drammatika meta minn freekick dirett ta’ Josè Angel Godar Pereira, għola tajjeb EDUARDO VALLECILLO CASADO li mill-viċin, permezz ta’ daqqa ta’ ras tajba, tefa’ ġewwa.
UEFA Champions League - Barċellona u Bayern fis-semifinali.
Barċellona u Bayern Munich ikkwalifikaw għas-semifinali tal-UEFA Champions League meta, b’mod mill-aktar impressjonanti, għelbu lil Paris St Germain (2-0) u lil Porto (6-1) rispettivament.
Barċellona għelbu lil Paris St Germain bl-iskor ta’ 2-0 għal aggregate ta’ 5-1 biex għaddew għas-semifinali.
Il-Katalani fetħu l-iskor fl-14-il minuta minn NEYMAR li ġie żmarkat għalkollox wara azzjoni personali ta’ Andres Iniesta.
Bil-Franċiżi ma jersqux lejn il-lasta avversarja, ma kienet l-ebda sorpriża li Barċellona rdoppjaw fit-33 minuta b’daqqa ta’ ras ta’ NEYMAR minn kross preċiż ta’ Dani Alves.
Fit-tieni taqsima, il-Katalani komplew jheddu iżda l-iskor baqa’ ma nbidilx.
B’mod mill-aktar impressjonanti, Bayern Munich rebħu lil Porto bl-iskor ta’ 6-1 għal aggregate ta’ 7-4 ...
wara li kienu tilfu l-ewwel leg bl-iskor ta’ 3-1.
Sa mis-suffara inizjali, Bayern Munich mill-ewwel urew l-intenzjonijiet tagħhom billi ħarġu fuq l-offensiva u fl-10 minuta resqu viċin meta minn rebound, Robert Lewandowski ġie mċaħħad mil-lasta.
Iżda erba’ minuti wara, il-Ġermaniżi fetħu l-iskor meta THIAGO ALCÁNTARA kkonkluda bir-ras minn kross ta’ Juan Bernat.
Kien gowl li ta moral qawwi lil Bayern, hekk kif fil-21 minuta huma rdoppjaw meta Holger Badstuber ifflikkja l-ballun lejn JEROME BOATENG li, bir-ras, kompla l-ballun għal ġewwa.
Dan il-gowl kien ifisser il-kwalifikazzjoni ta’ Bayern.
Iżda huma ma waqfux hawn, hekk kif komplew jassedjaw il-lasta Portugiża biex il-Bavarjani daħlu jistrieħu b’vantaġġ ta’ ħames gowls, bil-konsegwenza li l-partita kienet mirbuħa u mitlufa.
It-tliet gowls l-oħra waslu fis-27 minuta minn ROBERT LEWANDOWSKI li xeħet fir-rokna tax-xibka; fil-35 minuta minn kanunata ta’ THOMAS MÜLLER minn barra l-kaxxa, u fl-40 minuta reġa’ kien LEWANDOWSKI, wara li rċieva mingħand Thomas Müller.
Fit-tieni taqsima, Bayern naqqsu r-ritmu iżda xorta waħda baqgħu aħjar mill-avversarji.
U wara li Bayern fallew bosta okkażjonijiet ta’ skor, kien JACKSON MARTINEZ fit-73 minuta li skorja l-gowl ta’ konsolazzjoni għall-Portugiżi.
Fis-87 minuta, Porto kellhom lil Ivan Marcano mkeċċi għal żewġ karti sofor filwaqt li lmidfielder Spanjol XABI ALONSO ssiġilla r-rebħa għal skor finali ta’ 6-1.
L-applikazjoni għal Farsons Business Park quddiem il-MEPA.
Waqt laqgħa li saret għal stockbrokers u analisti finanzjarji dwar ir-riżultati finanzjarji li tħabbru dan l-aħħar, iċ-Ċermen tal-Grupp Simonds Farsons Cisk plc, Louis A.
Farrugia, ħabbar li llum ġiet ippreżentata l-applikazzjoni mal-MEPA u b'hekk ingħata bidu għall-proċess biex tinkiseb l-approvazzjoni għall-iżvilupp tal-Farsons Business Park.
Barra minn hekk, ħabbar ukoll li l-kumpanija rrevediet l-istruttura interna tal-grupp u qed tippjana li tifforma kumpanija public limited liability separata u distinta biex fiha tqiegħed diversi proprjetajiet li mhumiex parti min-negozju ewlieni tagħha, jiġifieri dak tal-ikel u x-xorb.
Qed ikun ippjanat li din il-kumpanija titwaqqaf fl-2017.
Il-proġett tal-business park qed ikun iddisinjat minn Ian Ritchie Architects Ltd, kumpanija internazzjonali ta’ periti, bl-appoġġ ta’ TBA Periti, kumpanija ta’ inġiniera bbażata Malta, u megħjuna minn tim  multidixxiplinarju ta’ esperti u konsulenti Maltin u internazzjonali.
Id-disinji għandhom l-għan li jikkonvertu, jirriabilitaw, u jużaw mill-ġdid il-bini li hu elenkat (listed grade 2) tal-birrerija tal-Imrieħel fosthom il-brewhouse l-antika u l-faċċata.
Dawn il-komponenti huma elenkati minħabba l-fatt li huma ta’ kwalità għolja, fi stat kważi oriġinali u bi spazji interni ta’ interess speċjali.
Dawn kollha se jgħaddu minn proċess fejn, b’mod sensittiv u professjonali, ikunu restawrati f’konformità mal-valuri u l-viżjoni tal-kumpanija.
Attenzjoni kbira ngħatat biex tinżamm il-kwalità integrali u estetika tal-bini u tal-ambjent ta’ madwar, filwaqt li ngħatat attenzjoni speċjali biex il-vista storika bejn l-Imdina u l-Belt ma tkunx kompromessa. 
Il-Professur Ian Ritchie CBE RA qal li l-iżvilupp għandu l-għan li jiċċelebra l-wirt industrijali ta’ Malta u ser ikun ta’ eżempju kif bini ‘industrijali’ elenkat b’valur storiku u estetiku jista’ jinbidel fi spazju modern ta’ uffiċċji u attrazzjoni għall-pubbliku.
Id-disinji se jintroduċu l-applikazzjoni ta’ teknoloġiji ġodda li jiffavorixxu l-ambjent biex jikkontrollaw it-temperatura tal-bini, u fl-istess waqt għandhom iservu bħala standards ambjentali ġodda għall-bini ta’ uffiċini.
Il-Farsons Business Park ser ikun limitat għal ħames sulari u seba’ blokki ta’ uffiċini ta’ densità baxxa.
Barra minn hekk, l-uffiċini kollha ser ikunu mdawrin b’ġonna, kunċett ispirat mill-karattru tradizzjonali tal-palazzi Maltin.
L-idea tal-ġonna hu li jipprovdu spazju trankwill u ta’ ispirazzjoni.
Il-blokki tal-uffiċini ser ikollhom aċċess għal carpark ta’ diversi sulari b’ ‘il fuq minn 700 parkeġġ.
Il-brewhouse l-antika wkoll ser ikollha aċċess dirett għall-parkeġġ.
Ir-reċint ta’ mad-dawra se jitwaqqa’ biex il-proġett ikun aċċessibbli għall-pubbliku.
Ix-xogħol fuq il-proġett qed ikun ippjanat li jibda f’nofs is-sena d-dieħla u jitlesta sal-aħħar tal-2020.
Meta jitlesta l-proġett, il-Grupp mistenni li jkun investa mal-€40 miljun u jkun jinkludi aktar minn 18,000 metru kwadru ta’ uffiċini, ’il fuq minn 1,200 metru kwadru ta’ żoni għall-ikel u x-xorb, 800 metru kwadru għall-akkademja tal-birra, attrazzjoni għall-viżitaturi u Cisk Sky Bar uniku. 
B’impenn ippjanat biex jiżgura l-aqwa użu tal-proprjetajiet tal-Grupp bil-għan li jkun immassimizzat il-valur tal-azzjonist, Farsons qed tippjana li tissepara numru ta’ proprjetajiet min-negozju ewlieni tal-ikel u x-xorb u tgħaqqadhom flimkien f’kumpanija public limited liability distinta u separata.
Il-proprjetajiet li qed ikunu ppjanati li jiffurmaw parti minn din il-kumpanija jinkludu, il-faċċata tal-birrerija, is-sit ta’ Trident House fil-Marsa, il-proprjetajiet li fihom joperaw in-negozji tal-ikel franchised, u l-proprjetajiet li qed jinkrew lil terzi persuni.
In-negozju tal-ikel u x-xorb ser iżomm il-proprjetajiet operazzjonali ewlenin tal-Grupp bħalma huma l-art u l-bini fl-Imrieħel fejn issir il-produzzjoni u l-importazzjoni tax-xorb.
Il-brewhouse l-antika wkoll se tinżamm u se tkun żviluppata biex ikunu apprezzati aktar il-wirt u l-istorja tal-birrerija u l-brands tagħha fl-isfond tal-impatt soċjali u ekonomiku li dawn kellhom f’Malta.
Proprjetajiet oħra, li bħalissa qed jintużaw jew jistgħu jintużaw fil-futur min-negozju tal-ikel u x-xorb, ukoll ser jibqgħu assenjati għal dan in-negozju.
L-azzjonisti ser ikunu qed jibbenefikaw minn dan ir-ristrutturar b’modi differenti.
Ewlenin fosthom hemm is-separazzjoni ta’ negozji differenti.
Dan peress li negozju minnhom hu ta’ natura ta’ fast moving consumer business filwaqt li n-negozju l-ieħor hu aktar fit-tul peress li hu bbażat fuq  propretajiet.
Benefiċċju ieħor hu l-possibbiltà, jekk dejjem ikun mixtieq, li jingħaqdu msieħba u investituri strateġiċi ġodda possibbilment b’għarfien espert fl-iżvilupp ta’ proprjetà, biex jipparteċipaw b’mod sħiħ jew f’parti mill-proprjetà tal-grupp.
L-iskop ta’ dan hu li jinħoloq valur addizzjonali għall-azzjonisti. 
Bħalissa, il-Bord qed iħares lejn numru ta’ għażliet biex jiżgura li jkun hemm finanzjament tajjeb flimkien ma’ livelli approprjati ta’ gearing.
Dan hu importanti speċjalment meta wieħed iqis il-programm ta’ investiment qawwi li qed ikun maħsub għan-negozju tax-xorb u għall-proġett tal-Farsons Business Park. 
Waqt il-Laqgħa Ġenerali Annwali, li ser issir dan ix-xahar, il-kumpanija se tkun qed tagħti tagħrif lill-azzjonisti dwar il-Farsons Business Park u r-ristrutturar li hu propost. 
Presidenza tal-FIFA: Blatter għall-ħames darba.
Il-kriżi tal-korruzzjoni li fniet lill-FIFA naqset li twarrab lill-President Sepp Blatter mill-kariga meta reġa’ ġie elett għall-ħames darba. 
Għaldaqstant l-Iżvizzeru se jkompli fit-tmun tal-għaqda li tmexxi l-football fid-dinja sa wara li jagħlaq 80 sena.
Dan seħħ wara li rebaħ b’maġġoranza ta’ 133 kontra 73 fl-ewwel round tal-votazzjoni fil-Kungress tal-FIFA li sar f’Zurich  ilbieraħ.
Blatter naqas b’seba’ voti li jikseb il-maġġoranza ta’ żewġ terzi u l-avversarju dirett tiegħu, il-Prinċep Ali Bin Al-Hussein, iddeċieda li jirtira qabel ma saret it-tieni round ta’ votazzjoni.
Minkejja li 73 assoċjazzjoni membri taw is-sapport tagħhom lill-uniku avversarju ta’ Blatter, ma saret l-ebda bidla fil-quċċata tal-organizzazzjoni maqbuda f’battalja.
Dan ifisser li Blatter, 79 sena, se jibqa’ fit-tmun hekk kif l-awtoritajiet fl-Istati Uniti fetħu investigazzjoni fuq l-intrigi ta’ qerq, tixħim u ħasil ta’ flus, li fihom huma involuti uffiċjali prominenti tal-FIFA li jmorru lura iktar minn 20 sena.
Ir-riżultat anke jkabbar b’mod sinifikattiv il-prospetti tal-pajjiżi Ewropej biex jibbojkottjaw it-Tazzi tad-Dinja tal-futur kif issuġġerixxa l-President Michel Platini nhar il-Ħamis li għadda.
Fid-diskors ta’ aċċettazzjoni Blatter, li ilu fil-kariga mill-1998 u se jservi erba’ snin oħra, qal: 
“ L-ewwel nett nixtieq nagħti l-kumplimenti u nuri  l-gratitudni tiegħi lejn il-Prinċep Ali.
Huwa kien kompetitur, sfidant u kiseb riżultat tajjeb.
Huwa seta’ faċilment qal ‘Ejjew inkomplu sejrin forsi nirċievi iktar voti’.
“Nirringrazzjakom li aċċettajtuni għal erba’ snin oħra biex inkun fil-kmand ta’ dan il-vapur imsejjaħ FIFA u nerġgħu ntellgħuh l-art u lura fuq il-blat.
U finalment se nġibuh fejn il-football jista’ jintlagħab.
“Nieħu r-responsabbiltà biex inġibu l-FIFA lura u jien konvint li dan jista’ jsir.
Jien bniedem fidil u Alla se jgħinna biex inġibu lill-FIFA fejn għandha tkun.
Inwiegħed li fl-aħħar ta’ dan it-terminu se ngħaddi  l-FIFA lis-suċċessur tiegħi f’pożizzjoni aktar b’saħħitha”.
Ir-rebħa ta’ Blatter se tara iktar protesti mill-UEFA bl-ewwel azzjoni tiġi minn David Gill, li huwa l- viċi chairman tal-FA Ingliża, li mhux se jaċċetta l-post ta’  viċi president Britanniku għax ma jridx iservi taħt Blatter.
Infatti Gill mhux se jattendi għal-laqgħa ta’ wara l-Kungress tal-Kumitat Eżekuttiv meta se tittieħed deċiżjoni fuq l-allokazzjoni tal-postijiet tat-Tazza tad-Dinja lil kull konfederazzjoni.
Fid-diskors tiegħu, il-Prinċep Ali sejjaħ għal riformi, qabel ma ttieħed il-vot li naqas li jirbaħ, lid-delegati li kienu wara Blatter biex huwa jibqa’ fil-kariga.
“F’dawn l-aħħar ġranet smajna ilħna differenti li fissru  l-FIFA bħala għaqda korrotta li tgħix minn fuq il-logħba li d-dinja kollha tħobb.
Smajna mistoqsijiet dwar jekk il-familja tagħna hijiex moralment falluta u smajna ħafna nies individwali jgħidu kif fid-dinja setgħet waslet biex tkun daqstant ħażina.
“M’hemmx tweġibiet faċli u l-ebda tort ma jista’ jintefa’ li jista’ jaħsel il-marki fuqna kollha.
U m’hemm xejn fil-ħajja li jista’ jeżisti mingħajr tama.
U anke l-iktar iljieli mudlama ma jinkisrux b’dawl ġdid”, tenna l-Prinċep.
Fis-diskors tiegħu lejliet il-votazzjoni Blatter sostna żewġ affarijiet li llum setgħu kienu differenti jekk żewġ pajjiżi oħra ħarġu mill-envelopp.
Blatter kien qed jirreferi għall-Ingilterra għall-2018 u l-Istati Uniti għall-2022 – botta lill-media Britannika li skont hu mexxew l-aġenda kontrih ...
u l-investigazzjonijiet  tal-FBI wasslu għal seba’ arresti u 14-il uffiċjal akkużat b’korruzzjoni u affarijiet oħra mill-Avukat Ġenerali tal-Istati Uniti.
Waqt li Blatter kien qed jagħmel id-diskors tiegħu qabel il-votazzjoni, daħlu fis-sala żewġ nisa jipprotestaw u jxejru karti ħomor lejn ir-rappreżentanti tal-FIFA u jgħajtu “Iżrael barra!” qabel ma ġew eskortati mill-uffiċjali tas- sigurtà.
Id-drama żdiedet waqt il-ħin tal-ikel meta d-delegati mill-209 pajjiżi membri tal-FIFA ġew mgħarrfa li ma setgħux jibqgħu fis-sala tal-Kungress minħabba theddida ta’ bomba.
Aktar kmieni l-Prim Ministru Ingliż, David Cameron, ħeġġeġ lil Blatter biex jirriżenja meta qal li jkun aħjar li dan isir kemm jista’ jkun malajr.
Il-kap tad-delegazzjoni Brażiljana, Marco Polo Del Nero, ħalla Zurich nhar il-Ħamis flimkien mal-membri tad-delegazzjoni personali tiegħu fost xnigħat li kien inkwetat bl-arrest tal-president ta’ qablu, José Maria Marin.
Del Nero, 74 sena, ma kienx wieħed minn  dawk arrestati mill-Istati Uniti.
Huwa membru fil-Kumitat Eżekuttiv ta’ 24 persuna tal-FIFA.
Fotografu jaqta’ xewqa ta' 25 sena...
Fl-aħħar se jiltaqa' mat-“tifla tar-ritratt.”
25 sena ilu, waqt iż-żjara f'Malta tal-Papa Ġwanni Pawlu II, fl-inħawi tal-Pjazza ta' San Pawl, ir-Rabat, fotografu ġibed ritratt (fuq) u nduna b'dak li kien juri wara li żviluppah: tifla innoċenti msaħħra bil-miġja tal-Papa.
Minn dakinhar nibtet xewqa f'dan il-fotografu li jsir jaf min hi dik it-tifla.
Għadda ż-żmien u x-xewqa baqgħet dejjem hemm.
Kien fl-aħħar jiem li finalment tentattiv mill-fotografu wassal biex inqatgħet ix-xewqa tiegħu.
Dan hekk kif daħallu messaġġ li kien jgħidlu 'dik jien'.
Fi kliemu stess meta kkuntattjat minn inewsmalta.com, qalilna li, "Kuntent li fl-aħħar qtajt xewqti.
Issa se niltaqa' ma' din il-persuna biex ngħaddilha  r-ritratt.”
Il-fotografu Ray Debattista meta kkuntattjat qalilna li, "Din l-istorja ġrat f'ħakka t'għajn.
Rajt lit-tifla, ġbidt ir-ritratt, għadda l-Papa Ġwanni Pawlu II minn quddiemna u kulħadd telaq għal triqtu.
Ftit ġranet wara ħadt il-film biex niżviluppah, għax dak iż-żmien ma kinux jeżistu digital cameras u mobiles bil-camera.
Malli ġbart ir-ritratti, dan partikolari qabad eżatt dak li xtaqt meta għafast ix-shutter tal-camera.
Tifla innoċenti.
Imsaħħra b'dak li kien qed iseħħ madwarha.
Dak il-ħin għedt li xi darba nsir naf min hi din it-tifla u ngħaddilha r-ritratt.”
“Minn żmien għall-ieħor ir-ritratt ġie f'idi.
Il-mara tiegħi, li kienet miegħi meta ħadt ir-ritratt, kienet taf bix-xewqa tiegħi.
Xi sitt snin ilu kont ħadt sehem f'wirja tal-fotografija organizzata għall-ħaddiema tal-kumpanija fejn naħdem.
Ma kellix dubju li dan ir-ritratt kien se jkun wieħed minn dawk esebiti minni.
Dak iż-żmien reġa' għaddieli minn moħħi l-ħsieb li nibgħat ir-ritratt lill-gazzetti lokali u nagħmel appell biex tinstab it-tifla.
Imma dakinhar m'għamilt xejn u r-ritratt reġa' sab ruħu ma' ritratti oħra li kienu għal qalbi.”
"Ftit jiem ilu, filgħodu, kont qed insegwi programm fuq TVM qabel ma ħriġt għax-xogħol u rajt silta minn filmat tal-miġja tal-Papa 25 sena ilu.
Dak il-ħin għidt.
'Issa  l-waqt.' Filgħaxija, kif wasalt mix-xogħol, ġbidt ritratt tar-ritratt oriġinali bil-mobile, ktibt l-appell, urejtu lil marti Lucienne, u bit-tbissima tagħha qaltli, 'Wasal il-mument, Ray.'
Malli bgħatt il-post fuq Facebook ħriġt, għax kelli qadja.”
“L-istorja u r-ritratt ħolqu interess kbir, u fi ftit sigħat it-tifla 'misterjuża' nstabet.
Ikkomunikajt ma' Ms Muscat fuq Facebook u issa għandna niltaqgħu biex insiru nafu lil xulxin u ngħaddilha r-ritratt.
Qatt f'mitt sena ma bsart li din l-istorja kienet se toħloq daqshekk interess.
Issa kuntent li sa fl-aħħar qtajt xewqti,” temm jgħid Ray.
Il-ħolqien ta' skola nhar ta' Sibt...
l-ewwel suċċessi fost tfal bi problema ta' mġiba.
F'mawra fl-iskola sekondarja San Ġorġ Preca fi Blata Bajda, laqtitni siġra magħmula mit-tfal u li tpoġġiet fil-blokk tal-amministrazzjoni.
Mhix siġra ta' veru.
Hi siġra magħmula minn ħafna jdejn, imma fuq kull id hemm imniżżel l-affarijiet pożittivi li għamel l-istudent partikolari li poġġa dik l-id.
Ftit ħin wara kont fl-Uffiċċju tal-Kap tal-Iskola, Emile Vassallo, li miegħu tkellimt dwar il-fenomenu ta' studenti bi mġiba diffiċli - fenomenu li llum żdied fl-iskejjel tagħna.
Din l-iskola trattat dan il-fenomenu b'mod proattiv ħafna li diġà ħalla s-suċċessi tiegħu għalkemm għadu fil-bidu.
Introduċew skola nhar ta' Sibt għal min ikun qabeż ċertu ammont ta' punti - liema punti jingħataw għal nuqqasijiet li jsiru.
Fl-iskola nhar ta' Sibt s’issa f’ħames sessjonijiet li saru kien hemm madwar tmien studenti kull darba.
F'kull sessjoni, l-istudenti ma jingħatawx tagħlim akkademiku imma jiġu megħjuna biex jagħrfu u jegħlbu l-problemi tagħhom u n-nuqqasijiet fl-imġiba.
Is-suċċess tas-sessjonijiet jidher mill-fatt li minn dawn il-każijiet, kien hemm biss każ wieħed fejn ġew ripetuti l-problemi ta' mġiba.
Il-Kap tal-Iskola, Emile Vassallo, qalilna li, "Dak li għamilna kien li daħħalna sistema ta' punti fuq dixxiplina.
L-esklużjonijiet huma rari; nemmnu fl-inklużjoni.
Ħloqna skola s-Sibt u dakinhar tkun qisha sessjoni ta' 'Personal Social Development' għal dawn l-istudenti."
Din hija ħolqa waħda minn sensiela ta’ servizzi mmirati biex l-istudenti jingħataw għajnuna għall-iżvilupp sħiħ tagħhom.
Id-Dipartiment tal-Guidance u l-programmi tal-Learning Support Zone jgħinu ħafna lill-istudenti bi ħtiġijiet diversi, ngħidu aħna lil dawk li jkunu xi ftit mistħija biex irabbu aktar fiduċja fihom infushom.
Ma jonqosx li fost l-istudenti ta' din l-iskola, li fiha qed titħaddem il-koedukazzjoni fl-ewwel sena u fi kliem il-Kap tal-Iskola din it-tranżizzjoni mxiet tajjeb ħafna, ikun hemm rispons pożittiv għal ċerti inizjattivi.
Fost dawn kien hemm dik tal-olimpjadi tar-robotika fejn l-istudenti ħadmu fil-ħin tal-mistrieħ fuq proġetti għal dawn l-olimpjadi u rnexxielhom jiġu fit-tieni post.
Tajjeb insemmu li l-iskola tipparteċipa fi proġetti differenti kemm lokali kif ukoll internazzjonali.
L-iskola qiegħda tikkoordina proġett tal-Erasmus+ ma’ skejjel minn Spanja, l-Italja u l-Polonja.
Jieħdu sehem ukoll f’eTwinning.
Il-parti akkademika tittieħed bis-serjetà wkoll u s-sistema tal-banding fil-Form 1 qed tiżgura li l-istudenti jingħataw l-opportunità li jitgħallmu skont il-ħiliet tagħhom f’sistema li tippermetti t-tagħlim differenzjat imma f’ċerti limiti.
Mill-ftit ħin li għamilt fl-iskola nħoss li din hi skola differenti.
Skola b’qalb kbira li tirrispetta lil kull student.
Fejn mill-iżgħar persuna sal-akbar waħda, ilkoll jaħdmu għal għan wieħed - il-ġid tal-istudenti kollha.
Morna lura biex nitkellmu dwar is-siġra bl-idejn fid-daħla tal-iskola u skoprejt aktar dwar l-inizjattiva li għadha kif nediet l-iskola bil-għan li tkompli trawwem atmosfera pożittiva fost il-komunità skolastika.
Anki jekk tara l-aħbarijiet ta’ kuljum, tara li sfortunatament dak li huwa negattiv ħafna drabi jingħata ferm aktar spazju għax forsi huwa aktar sensazzjonali.
Dan jiġri anki fil-ħajja tagħna, li nħarsu ħafna lejn id-deni u nonqsu milli nagħrfu l-ħafna ġid li l-ħin kollu jkun qed idawwarna.
"Għaldaqstant," qalilna l-Kap tal-iskola, "ħsibna f’sistema fejn noħolqu kuxjenza akbar dwar dak kollu li huwa tajjeb li jiġri madwarna fl-iskola.
Din evolviet f’attività ta’ ġimgħa msejħa Pay it Forward Week.
Pay it Forward huwa proprju l-oppost ta’ Pay Back.
Il-kunċett huwa li meta xi ħadd jagħmel ġest sabiħ miegħek, inti tagħmel ġest sabiħ ma’ xi ħaddieħor u b’hekk tibda kullana ta’ ġesti li tibqa’ ssostni lilha nfisha u li tiġġenera atmosfera pożittiva."
L-għalliema tal-PSCD (Personal Social and Career Development) għenu ħafna billi bi tħejjija għall-Pay it Forward Week introduċew il-kunċett mal-istudenti kollha u anki wrewhom filmat żgħir ta’ eżempji.
Iddiskutew modi differenti kif jistgħu jgħinu lil xulxin u rrealizzaw li diġà jsibu u jagħtu ħafna għajnuna, imma li kieku jagħmlu sforz akbar setgħu jagħmlu lil ħaddieħor u lilhom innifishom aktar kuntenti.
Waqt dawn il-lezzjonijiet l-istudenti ħejjew ukoll forom tal-pali tal-idejn bil-kartun.
Dawn biex iservu ta’ simbolu għall-azzjonijiet tajbin li jitwettqu.
Kull min jagħmel azzjoni tajba, jikteb fil-qosor x’għamel fuq wieħed mis-swaba' u jgħaddi l-pala tal-id lil dik il-persuna li jkun għen.
Din imbagħad tagħmel l-istess u l-id tkompli ddur sakemm min jimla l-aħħar suba' jgħaddi l-pala lil xi ħadd mill-għalliema inkarigati u jingħata oħra ġdida.
Il-pala l-mimlija titwaħħal mas-“Siġra tal-Ġid” fid-daħla ewlenija tal-iskola – xhieda tat-tajjeb kollu li jsir.
It-tnedija uffiċjali tal-Pay it Forward Week saret nhar it-Tnejn 27 t’April fil-preżenza tas-Segretarju Parlamentari Chris Agius u tal-Prinċipal tal-Kulleġġ, James Camilleri.
Din saret waqt assembly speċjali fejn studenti kitbu skript u ħejjew reċta qasira ħafna li rrappreżentat sensiela ta’ atti tajbin fi sfond ta’ komunità skolastika.
Wara, studenti qraw messaġġi li kitbu huma stess dwar l-importanza ta’ ambjent pożittiv u ħeġġew li t-tajjeb jittieħed!
Wara għadd ta’ bżieżaq bil-pali tal-id tal-Pay it Forward ġew mitluqa fl-ajru – att simboliku li jirrappreżenta l-pass li jmiss – dak li l-pożittiv jinfirex fil-komunità.
Fil-fatt, wieħed mis-slogans popolari li l-iskola ttenni huwa dak li kien jgħid Gandhi – “Kun int il-bidla li trid tara fid-dinja”.
Iż-Żgħażagħ tal-Azzjoni Kattolika (ŻAK) huma kontra li tinżel l-età tal-kunsens sesswali minn 18 għal 16-il sena minħabba li fil-fehma tagħhom jekk tiġi emendata l-liġi se tkun xi ħaġa li tagħti aktar promozzjoni li s-sess huwa xi ħaga faċli.
Dan intqal waqt laqgħa konġunta bejn il-Kumitati dwar l-Affarijiet Soċjali, dwar il-Familja u dwar is-Saħħa tal-Parlament fuq l-età tal-kunsens sesswali.
Iż-ŻAK qalu li din se toħloq aktar problemi soċjali, għaliex skonthom in-nisa se jkunu qed isofru ħafna kif ukoll ħa jonqos l-aspett tad-dinjità fis-soċjetà tagħna.
“Aħna nemmnu li nies ta’ 16-il sena mhumiex responsabbli biżżejjed biex ikollhom x’jaqsmu ma’ xulxin sesswalment.
Sfortunatament, minn din il-biċċa tax-xogħol l-aktar li ħa jbatu n-nisa, jinqabdu tqal u jsibu diffikultà biex irabbu lil uliedhom.”
Huma saħqu li anke jekk l-età tinżel, hemm bżonn li f’dawn it-tip ta’ affarijiet il-kunsens dejjem jiġi diskuss mal-ġenituri u kkritikaw il-fatt kif għad m’hawnx għarfien biżżejjed fl-iskejjel dwar is-saħħa sesswali.
Fl-istess laqgħa tkellem il-psikologu Bernard Caruana fejn fakkar kif Malta huwa l-uniku pajjiż fl-Unjoni Ewropea li għad għandu l-età tal-kunsens sesswali ’l fuq minn 18-il sena.
Minkejja li huwa jemmen li l-età għandha tinżel għal 16, saħaq li xorta għandhom jiġu introdotti l-mekkaniżmi neċċessarji biex ma jkunx hawn abbużi.
Id-dibattitu dwar jekk għandhiex tinżel l-età tal-kunsens sesswali ilu għaddej fi stadju ta’ kumitat għal dawn l-aħħar xhur fejn diversi persuni kif ukoll għaqdiet esprimew il-fehma tagħhom fuq dan is-suġġett.
Lura f’Jannar li għadda, l-għaqda tal-istudenti soċjali demokratiċi Pulse fi stqarrija kienet qalet li l-età tal-kunsens sesswali għandha tonqos minn 18 għal 16 għal diversi raġunijiet fosthom li żgħażagħ ta’ din l-età jistgħu jiftħu kont bankarju u saħansitra jiżżewġu, filwaqt li fil-Qorti jġorru responsabbiltà sħiħa.
“Bħala pajjiż ninsabu fid-direzzjoni t-tajba” - Ir-reazzjoni tal-Ministru Cardona għar-rapport ta’ S&P.
Il-Ministru għall-Ekonomija, Chris Cardona qal li l-Gvern b’sodisfazzjoni nnota t-titjib fil-klassifikazzjoni li l-aġenzija internazzjonali tal-kreditu, Standard and Poor’s tat lil Malta.
Cardona qal li dan huwa pass importanti ’il quddiem għal pajjiżna għax l-aġenzija tal-kreditu rrevediet il-pożizzjoni ta’ Malta minn waħda stabbli għal waħda pożittiva, BBB+.
Huwa qal li dan juri tkabbir ekonomiku aħjar minn ta’ pajjiżi oħra fiż-Żona Ewro u wkoll stennija ta’ influss qawwi ta’ investiment fl-eknomija Maltija.
Il-ħidma ekonomika tal-gvern, Cardona qal li qed tiffoka fuq żewġ binarji, it-tisħiħ tal-oqsma li diġà huma fostna u li l-pajjiż iħares lil hinn minn dak li s’issa konna kapaċi noffru.
Dwar l-ewwel binarju l-Ministru qal li hemm bżonn li nkomplu nsaħħu s-servizzi finanzjarji, industrijali u dawk bħall-gaming.
Cardona qal li fuq l-investiment li ġie approvat matul is-sena l-oħra Malta se tkun qed tistenna li fuq medda ta’ tliet snin jinħolqu aktar minn 2500 impjieg ġdid.
Is-servizzi finanzjarji huma żieda rekord ta’ kważi tnax fil-mija. 
Fuq it-tieni binarju l-Ministru tal-ekonomija qal li b’mod konkret matul Marzu li għadda kien iffirmat ftehim ma’ Barts u l-iskola tal-mediċina minn Londra biex tinfetaħ fergħa f’Għawdex.
Qed issir ukoll evalwazzjoni sabiex pajjiżna jsir Intellectual Property Hub.
Flimkien ma’ dan qed nagħtu prijorità wkoll lis-settur tal-loġistika.
Ix-xewqa tal-Gvern hija li pajjiżna jkun hub loġistiku f’nofs il-baħar Mediterran.
 Fost oħrajn isemmew in-negozjanti tal-Maritime Hub, White Rocks u l-Life Sciences Hub.
Cardona kompla jgħid li l-produzzjoni industrijali f’Mejju kienet 8.9% ogħla mill-ammont osservat sena ilu u l-ogħla tkabbir f’dawn l-aħħar snin.
Din iż-żieda ġabet ukoll żieda fl-impjiegi.
Huwa mifhum li kif ġa għamel il-Gvern ser ikompli l-ħidma tiegħu favur l-industrija tal-manifattura.
Il-Ministru fakkar li Malta għal dawn l-aħħar 13-il xahar irreġistrat l-ogħla livell ta’ ottimiżmu fost il-pajjiżi taż-Żona Ewro.
Ingħad ukoll li dan huwa t-tielet xahar konsekuttiv fejn hemm l-ogħla bejgħ.
Cardona ssokta jgħid li r-realtà tal-andament ekonomiku toħroġ biċ-ċar għaliex għall-ewwel darba fl-istorja d-depożiti fil-bank laħqu ċ-ċifra rekord ta’ €9.5  biljun, meta fi żmien amministrazzjoni oħra kien ilaħħaq is-€7.7 biljun.
Huwa temm jgħid li Standard and Poor’s innutat ukoll it-tnaqqis fir-rati tal-kontijiet tad-dawl u l-ilma u wkoll it-tnaqqis fir-rata tal-qgħad għall-inqas darba fl-istorja.
Roqgħa diżil fil-Bajja ta’ Birżebbuġa.
Ftit tal-ħin ilu ġie rapportat li roqgħa diżil daħlet fil-Bajja s-Sabiħa, Birżebbuġa.
Jidher li r-roqgħa oriġinat fl-inħawi tat-Torri ta’ San Luċjan, waqt li vapur bl-isem “Santa Marija” kien qed jieħu d-diżil minn dak magħruf bħala “id-Dolphin”.
Ir-roqgħa mbagħad inġarret mal-kurrent lejn il-bajja.
Fuq il-post hemm membri tad-Dipartiment tal-Protezzjoni Ċivili kif ukoll ħaddiema ta’ Transport Malta, li qed imexxu l-operazzjoni ta’ tindif.
Aktarx li l-operazzjoni jkollha titwaqqaf għal-lejl u tkompli għada filgħodu fid-dawl tax-xemx.
F’nofs Ġunju li għadda l-Bajja s-Sabiħa kienet inżammet magħluqa għall-għawm għal xi jiem minħabba roqgħa żejt (ritratt).
Tifla ta’ erba’ snin li ħmistax ilu kienet ġiet abbużata sesswalment f’Ghandor l-Indja, mietet b’attakk tal-qalb wara jiem sħaħ tipprova tiġġieled mal-mewt.
 Jidher li ċ-ċkejkna mietet nhar it-Tlieta filgħaxija wara li t-tobba ma rnexxielhomx iħaddmu iktar qalbha.
It-tifla kienet ilha f’koma sa mill-20 ta’ April wara li ġiet iċċertifikata li ġarrbet danni serji f’moħħha.
 Li kieku ma kienx għall-magni, it-tifla ilha mejta minn dakinhar li ddaħlet l-isptar.
Sa issa l-pulizija Indjana arrestat żewġ persuni, fosthom ġuvni ta’ 28 sena li hu l-ħabib taz-ziju taċ-ċkejkna.
Sadanittant, bħalissa fl-Indja hemm ukoll tifla oħra ta’ ħames snin li qiegħda fi sptar tiġġieled bejn ħajja u mewt.
 Dan wara li t-tifla, imlaqqma ‘Gudiya’ li tfisser pupa, kienet inħatfet u abbużata sesswalment minn grupp ta’ rġiel fis-17 ta’ April li għadda fil-belt kapitali tal-Indja.
Mis-16 ta’ Diċembru, dakinhar li grupp ta’ rġiel abbużaw sesswalment minn tfajla ta’ 23 sena fuq karozza tal-linja li kienet sejra lejn New Delhi, u mbagħad mietet ftit wara fl-isptar, il-mezzi tax-xandir Indjani bdew jagħtu iktar importanza u jirrappurtaw iktar dawn il-każi ta’ abbużi fuq in-nisa.
Il-Korporazzjoni EneMalta ħabbret reviżjoni fil-prezz tal-fuel. 
Il-petrol bla ċomb raħas bi tliet ċenteżmi u se jibda jiswa €1.48 kull litru.
Id-diesel u l-kerosene se jibqgħu bl-istess prezz, dak ta’ €1.40 kull litru.
Intant, il-gas-oil għola b’ċenteżmu tal-ewro u se jkun jiswa €1.11 kull litru.
Din ir-reviżjoni fil-prezzijiet tal-fuel se tidħol fis-seħħ mill-illum.
Funeral Dun Eric.
Il-Komunità taż-Żejtun ilbieraħ filgħodu tat l-aħħar tislima lill-Arċipriet li għal dawn l-aħħar għaxar snin serva u ħadem bla heda għall-ġid tal-Parroċċa, il-Lokal u l-Komunità.
Folol kbar attendew sabiex iroddu lura l-grazzi u apprezzament lil Dun Eric Overend.
Servizz: Funeral Dun Eric.
Espressjoni ta’ niket fuq wiċċ dawk preżenti kienet tixhed kemm l-Arċipriet Dun Eric Overend kien maħbub fost in-nies tal-lokal.
Nies minn kull qasam tal-ħajja u ta’ kull età attendew għall-korteo li telaq mill-Oratorju tas-Sagrament u fuq ir-rotta tal-Purċissjoni ta’ Kristu Rxoxt, wasal lejn il-Knisja Arċipretali ta’ Santa Katerina.
Jakkumpanjaw il-korteo, kien hemm preżenti membri mill-għaqdiet reliġjużi, soċjali u sportivi tal-lokal u persuni oħra li ħadmu mill-qrib mal-Arċipriet f’xi fażi minn ħajjithom.
Permezz tal-funeral ingħatat l-aħħar tislima wkoll lil omm Dun Eric li mietet nhar il-Ġimgħa.
Il-Quddiesa tmexxiet mill-Isqof Awżiljarju Mons.
Charles Scicluna waqt li l-Barka tal-aħħar ingħatat mill-Arċisqof Pawlu Cremona.
Waqt l-Omelija li saret minn Patri Sandro Overend, il-kuġin ta’ Dun Eric, issemma kif il-Parroċċa taż-Żejtun għaddejja minn prova qawwija ta’ fidi hekk kif f’temp ta’ ħames xhur tilfet żewġ qassisin fil-fjur ta’ ħajjithom.
Iddeskriva lil Dun Eric bħala l-Arċipriet ħabrieki u qrib tan-nies, li qatt ma ddejjaq iħammeġ idu u jmidd għonqu għax-xogħol.
Patri Sandro semma l-aħħar episodju mill-kuntatt li kellu ma’ Dun Eric u qal li nhar il-Ġimgħa li għadda eżatt wara l-mewt ta’ ommu, kien stiednu biex jieqaf għal ftit u wara li jgħaddi l-funeral ta’ ommu, imur iqatta’ ftit jiem mal-komunità tal-patrijiet li jifforma parti minnha Patri Sandro stess.
B’ ton ta’ niket, Patri Sandro Overend qal li qatt ma seta’ jimmaġina li kien se jkun qiegħed jikkonċelebra din il-quddiesa għal Dun Eric ftit inqas minn ġimgħa wara dan l-episodju.
Waqt li rringrazzja lil Alla għall-ħidma li wettaq mal-poplu taż-Żejtun permezz ta’ Dun Eric, sejjaħ lill-komunità biex tagħmel kuraġġ u ma taqta’ qatt mill-fidi.
Il-General Workers Union qalet li se tibda ssemmi lil dawk il-kumpaniji u employers li minkejja t-twissijiet li sarulhom qed ikomplu jħaddmu lill-ħaddiema bix-xogħol prekarju.
Il-Union qalet li tnejn minn dawn il-kumpaniji, li jaħdmu fis-settur tas-sigurtà huma Kavalieri Security u Signal 8 Security.
Il-Union tat lista ta’ dettalji ta’ kif skont hi dawn il-kumpaniji qed jisfruttaw il-ħaddiema tagħhom. 
Il-Union qalet li qed tinvestiga dawn il-każi li waslulha sabiex jekk jiġu kkonfermati, tieħu l-passi meħtieġa inkluż li tgħaddihom lid-Direttur tal-Impjiegi u Relazzjonijiet Industrijali biex ikunu investigati minnu wkoll.
Inċident.
Mara ta’ 30 sena miż-Żejtun tinsab fil-periklu tal-mewt wara li lbieraħ kienet involuta f’inċident tat-traffiku.
Mill-istħarriġ li għamlet il-Pulizija jirriżulta li l-mara tilfet il-kontroll tal-mutur tagħha tat-tip Honda waqt li kienet qed issuq fi Triq Strejnu, limiti taż-Żejtun.
Puttinu Għawdex.
Waqt attività bl-isem ta’ Festa Familja mtella’ fil-Kumpless Sportiv t’ Għawdex il-Ħadd li għadda, inġabru €1,330 b’risq Puttinu Cares. 
Il-Kumitat ta’ Puttinu Cares f’Għawdex tella’ programm li kien jinkludi żfin, kant u anke kompetizzjoni sportiva, bis-sehem ta’ diversi personalitajiet Maltin magħrufa.
Nhar il-Ħadd 5 ta' Mejju, se tittella' mixja u ġirja bir-roti organizzata mill-impjegati tal-Isptar Ġenerali ta' Għawdex.
Se ssir ukoll car-wash fil-parkeġġ ewlieni tal-isptar.
Turkija.
Fis-sigħat bikrin ta’ lbieraħ filgħodu, il-pulizija Torka ġiet imsejħa biex tikkontrolla numru kbir ta’ dimostranti biex ma jidħlux fil-pjazza Taksim. 
L-għan tal-protesti kien biex imorru kontra projbizzjoni mill-gvern Tork biex ma jsirux ċelebrazzjonijiet ta’ May Day fl-istess pjazza minħabba raġuni ta’ sigurtà. 
Il-pjazza Taksim tinsab għaddejja minn rinnovazzjoni u għalhekk mhux qed jitħallew nies jidħlu.
Trasport lejn din il-pjazza ġie kkanċellat ukoll.
Il-gvern Tork aċċetta biss li grupp żgħir iħalli girlanda bħala tifkira għal 34 persuna li kienu mietu fl-ewwel ġurnata ta’ Mejju tal-1977 fi ġlied li kien inqala’ bejn dimostranti u pulizija, liema ġlied kien wassal għall-projbizzjoni miċ-ċelebrazzjonijiet fl-istess pjazza għal 33 sena sħaħ.
Venezwela.
Seba’ membri tal-oppożizzjoni sfaw feruti wara li politiċi mill-Venezwela spiċċaw fl-idejn biex iwasslu dak li riedu jgħidu fil-Parlament.
Dan ġara wara li membri tal-oppożizzjoni ma tħallewx jitkellmu qabel ma jaċċettaw ir-rebħa elettorali tal-President Nicolas Maduro.
Diversi siġġijiet u laptops intużaw waqt il-ġlied.
Maduro qal li l-oppożizzjoni kienet qed tippjana kolp ta’ stat.
Min-naħa l-oħra, l-oppożizzjoni qalet li n-nies tal-gvern marru fejn kienu huma u bla ma lissnu kelma, ipprovokawhom billi tawhom fuq darhom.
Il-Kap tal-Oppożizzjoni sejjaħ biex jerġa’ jsir l-għadd tal-voti.
Vox-Pop Dun Eric.
U wara l-funeral ta’ Dun Eric kulħadd l-istess kelma dwaru; Arċipriet li kien umli u jpoġġi lill-oħrajn qablu.
Bniedem ħabrieki li ħadem mhux biss għall-ġid tal-Parroċċa imma tal-lokal u l-komunità kollha.
Nisimgħu xi kummenti li ħa Newsbook wara il-funeral:
Alternattiva Demokratika sostniet li l-Unjoni Ewropea għandha tissospendi n-negozjati mat-Turkija.
Dan sostnieh il-kelliem ta’ Alternattiva Demokratika dwar l-Unjoni Ewropea, il-Professur Arnold Cassola meta żied jgħid li fl-Unjoni Ewropea m’hemmx post għal Gvernijiet ripressivi.
Alternattiva Demokratika qed titlob lill-Gvern Malti sabiex jipproponi li l-Unjoni Ewropea tissospendi n-negozjati dwar is-sħubija tat-Turkija.
Dan sakemm id-dritt li n-nies tinġabar u tagħmel dimostrazzjoni b’mod paċifiku jkun stabbilit u garantit mill-awtoritajiet Torok.
Internazzjonali: Andorra.
Andorra mistennija tintroduċi taxxa fuq id-dħul għall-ewwel darba u dan hekk kif qed taffaċċja pressjoni mill-pajjiżi ġirien.
Hu mifhum li bħalissa m’hemm l-ebda taxxa tad-dħul li qed tiġi applikata f’Andorra.
Il-Kap tal-Gvern f’Andorra, Antoni Marti, saħaq mal-President Franċiż Francois Hollande li se jintroduċi l-liġi qabel l-aħħar ta’ dan ix-xahar.
Dan hekk kif kellhom laqgħa bejniethom f’Andorra, li tinsab fil-muntanji tal-Pyrenees bejn Franza u Spanja.
Il-Ministri tal-Finanzi fi ħdan l-Unjoni Ewropea ftehmu li jibdew taħditiet m’Andorra  flimkien mal-Iżvizzera, Liechtenstein, Monaco u San Marino dwar skambju ta’ informazzjoni fuq il-kontijiet bankarji.
Riċentament, il-Kummissjoni Ewropea qalet lill-Parlament Ewropew li trid skambju mal-pajjiżi kollha Ewropej, bħala parti mill-ġlieda kontra l-evażjoni tat-taxxa.
Alexandra Kinova, tfajla ta’ 23 sena mir-Repubblika Ċeka, daħlet fl-istorja hekk kif saret l-ewwel mara minn dan il-pajjiż li welldet, quintuplets jew aħjar ħames trabi b’suċċess.
Dawn huma 4 subien u tifla.
Kinova, jew kif inhi magħrufa issa s-‘supermum’ welldet b’ċesarja fi klinika fi Praga taħt il-ħarsien tal-ispeċjalisti u t-tobba. 
Fil-kummenti tiegħu l-missier Antonin Kroscen, li għandu 26 sena, sostna li jinsab verament ferħan speċjalment għaliex it-trabi jinsabu f’kundizzjoni ta’ saħħa tajba.
Mill-aħħar ċensimenti, li ilhom isiru mill-1949, ma jirriżultax li kien hemm każi ta’ quintuplets.
It-tabiba Alena Mechurova stqarret li każ bħal dan jirriżulta darba kull 480 sena. 
Lokali: Fuel.
Minn għada t-Tnejn, il-petrol bla ċomb se jorħos b’ewro ċenteżmu filwaqt li d-diesel u l-kerosene se jorħsu b’żewġ ewro ċenteżmi.
Il-Korporazzjoni EneMalta ħabbret li l-prezz tal-petrol bla ċomb se jkun ta’ €1.47 kull litru filwaqt li l-prezz tad-diesel u l-kerosene se jkun ta’ €1.38 kull litru.
Il-Gasoil se jorħos ukoll b’ disa’ ewro ċenteżmi u se jiġi jiswa €1.02 kull litru.
Il-Korporazzjoni EneMalta sostniet li l-prezzijiet il-ġodda jirriflettu l-prezzijiet tal-aħħar konsenji ta’ fuel impurtat.
Il-prezzijiet fil-konsenji ta’ Marzu kienu medja ta’ 5.7% ogħla mill-prezzijiet tal-aħħar konsenji impurtati.
Lokali: Galdes Bdiewa Ħalib.
Minkejja l-kuntratti li ffirmaw ir-raħħala, ma ttieħdu l-ebda miżuri biex jiġu allokati l-flus neċessarji, liema spiża ta’ €2.5 miljun mhijiex imniżżla fil-baġit ta’ din is-sena.
Dan sostnieh is-Segretarju Parlamentari għall-biedja u s-sajd Roderick Galdes waqt il-laqgħa ġenerali annwali tal-bdiewa produtturi tal-ħalib meta żied jgħid li se jkun qed jieħu l-passi meħtieġa biex il-pagamenti dovuti jibdew isiru mis-sena l-ġdida fuq terminu ta’ tliet snin.
Roderick Galdes sostna li twaqqaf bord ta’ reviżjoni li se jkun qed jikkonsidra diversi lmenti tar-raħħala dwar il-kalkolu tal-għajnuna dovuta għall-bini tat-tined tal-baqar, kif ukoll biex isiru l-arranġamenti meħtieġa għall-ħlas dovut skont skema skedata.
Intqal ukoll li kwistjoni oħra tirrigwarda r-rilokazzjoni tal-irziezet fl-abitat.
Filwaqt li hemm il-possibilità li dawn l-irziezet jiġu rilokati fiż-żona Tal-Qanpiena, viċin is-Siġġiewi, madanakollu l-permess tal-MEPA għadu ma ħariġx.
L-Iraq.
Tkompli l-vjolenza fl-Iraq hekk kif sitt persuni nqatlu u ħamsa oħra ġew maħtufa.
In-numru ta’ dawk maqtula fl-aħħar xahar tela’ għal madwar 1000 persuna. 
Rapporti sostnew li viċin il-fruntieri mas-Sirja, tliet sewwieqa Sirjani ġew maqtula minn persuni armati.
Intqal ukoll li madwar 60 kilometru 'lbogħod minn Baghdad inqatel uffiċjal tal-eżerċtu u f’Garma ġie maħtuf suldat.
Lokali: Konsultazzjoni – Gvern.
Minn għada t-Tnejn, se tibda l-inizjattiva ta’ konsultazzjoni pubblika bit-tema ‘Gvern Li Jismà’.
F’inqas minn mitt jum minn meta nħatar il-Gvern il-ġdid, il-membri kollha tal-Kabinett se jkunu qed jisimgħu lin-nies bejn it-3 u l-25 ta’ Ġunju fil-Berġa ta’ Kastilja.
Kull Ministru u Segretarju Parlamentari se jpoġġi lilu nnifsu għad-dispożizzjoni ta’ dawk kollha li jixtiequ jaqsmu magħhom il-ħsibijiet, l-ideat u l-proposti tagħhom.
Wara li l-Gvern ikun sema’ bir-reqqa dak li għandhom xi jgħidu l-Maltin u l-Għawdxin, jasal għad-deċiżjonijiet tiegħu.
Intqal li dan il-kunċett ta’ open government mhux biss isaħħaħ it-trasparenza u l- kontabbiltà iżda jixpruna aktar is-sehem wiesa’ u effettiv taċ-ċittadin bħalma diġà sar u qed isir fir-riforma tal-MEPA, fir-riforma tat-trasport pubbliku, fir-riforma tal-ġustizzja u oħrajn. 
Il-Gvern jemmen li kulħadd għandu jħossu parti u jikkontribwixxi fis-suċċess ta’ pajjiżna.
Fil-każ ta’ Għawdex, il-laqgħa ta’ konsultazzjoni pubblika se ssir fil-gżira Għawdxija stess.
Internazzjonali: Maltemp EU.
Diversi djar fil-Ġermanja, fir-Repubblika Ċeka, fl-Awstrija u fl-Iżvizzera kellhom jiġu evakwati hekk kif ix-xmajjar laħqu livell għoli li wassal għall-periklu.
Il-kapitali tar-Repubblika Ċeka, Praga tinsab f’paniku hekk kif l-awtoritajiet qed jibżgħu li d-diżastru bl-ilmijiet li ħakem lill-pajjiż f’Awwissu ta’ ħdax-il sena ilu, jirrepeti ruħu.
Kemm il-Ġermanja kif ukoll l-Awstrija qed iħaddmu s-servizzi tal-armati biex jgħinu fis-servizzi t’emerġenza fil-pajjiż.
S’issa, hu mifhum li raġel inqatel fl-Awstrija u mara saħansitra tilfet ħajjitha fir-Repubblika Ċeka.
Fir-Repubblika Ċeka, żewġ persuni oħra huma rrappurtati nieqsa.
Il-Prim Ministru tar-Repubblika Ċeka anke biex ilaqqa’ l-Kabinett tal-Ministri f’sessjoni speċjali biex jikkordina r-rispons t’emerġenza.
Lokali: PN Saħħa.
Il-Partit Nazzjonalista sostna li l-Ministru tas-Saħħa għandu bżonn jifhem li quddiemu għandu sfida li hemm bżonn jiġu indirizzati b’dover lejn iċ-ċittadin.
Il-Partit Nazzjonalista rrefera għall-allegazzjonijiet tal-Ministru tas-Saħħa Godfrey Farrugia fejn ipprova jfiehem lill–poplu li hu qed jesperjenza problemi kbar biex ikompli jassigura sistema tas-saħħa b’xejn u b’mod komprensiv li taqdi b’mod adegwat lill-poplu Malti u Għawdxi.
 Il-Partit Nazzjonalista sostna li l-piż enormi  fuq is-sistema tas-saħħa se jibqa’ hemm u jiżdied minħabba l-avvanzi fil-mediċina u l-interventi mediċi u anke għax il-bniedem qed ikompli jgħix iżjed minkejja l-mard kroniku, bid-domanda għas-sodod se tibqa’ tiżdied u l-ispiża allura tkompli dejjem tiżdied.
Intqal ukoll li matul il-leġislaturi ta’ Gvernijiet Nazzjonalista, is-saħħa dejjem baqgħet b’xejn u dan filwaqt li żdiedu l-interventi mediċi u l-mediċini.
Għalhekk minkejja li l-Ministru Farrugia qed jgħid li sab il-problemi b’tort ewlieni tal-amministrazzjoni preċedenti, dawn il-problemi huma sfidi kontinwi li għalihom hemm bżonn strateġiji biex jiġu indirizzati.
Il-PN iddiżapprova bis-sħiħ il-kummenti tal-Ministru meta qal li l-isptar ta’ rijabilitazzjoni ta’ Karin Grech “lacks best practice”.
Dan hekk kif il-Ministru Farrugia ma qalx x’wassal għal dan il-kumment biex ħaddiema u professjonisti ngħataw vot ta’ sfiduċja mill-Ministru stess.
Lokali: Radju RTK.
Radju RTK huwa l-ħames l-aktar stazzjon tar-radju segwit fil-gżejjer Maltin.
Skont l-istħarriġ maħruġ mill-Awtorità tax-Xandir jirriżulta li fil-perjodu Jannar sa Marzu 2013, radju RTK avvanza pożizzjoni mill-perjodu Ottubru-Diċembru 2012, biex issa jinsab jokkupa l-ħames pożizzjoni tal-aktar radju segwit b’7.74% tas-semmiegħa.
Lokali: Animal Welfare.
L-annimali li bħalissa qed jinżammu fl-Għammieri se jkunu msewwija qabel jiġu addottati mill-pubbliku.
Dan hu proċess li beda bħalissa d-Direttorat tal-Animal Welfare.
Id-dettalji fis-servizz.
Id-Direttorat tal-Animal Welfare bħalissa jinsab għaddej minn proċess li permezz tiegħu qed jiġu msewwija l-annimali li jinsabu taħt il-kustodja tiegħu.
Dan ikkonfermah ma’ NEWSBOOK id-Direttur tal-Animal Welfare, Joseph John Vella.
Vella qal li fil-bini tal-Animal Welfare bħalissa hemm 75 kelb u madwar 50 qattus.
Hemm ukoll numru ta’ frieħ ta’ qtates li qed jiġu misqija minn voluntieri sakemm jikbru, li mbagħad jingħataw lura għall-addozzjoni.
Id-Direttur tal-Animal Welfare jgħid li ħafna mill-annimali fl-Għammieri inġabru mit-toroq u ħafna minnhom kienu morda jew feruti.
Dawn ittieħdu mill-ewwel fiċ-Ċentru ta’ San Franġisk fejn ġew ikkurati.
Mistoqsi dwar x’qed isir biex nies jaddottaw dawn l-annimali minflok jixtru ġriewi oħra, Vella jsemmi żewġ inizjattivi:
Minbarra li jħallas għat-trattament tal-annimali, id-Direttorat jara wkoll li dawn jinżammu f’kundizzjoni tajba, jiġu rreġistrati u s-sidien ikunu kuntenti bihom.
Ċeċnija.
Il-ħitan ta’ Grozny, il-belt kapitali taċ-Ċeċnija, imtlew b’posters li jagħtu appoġġ lil Dzokhar Tsarnaev.
Huwa qed ikun mixli bl-isplużjonijiet li seħħew waqt il-maratona ta’ Boston, fl-Istati Uniti. 
Il-posters juru ritratti ta’ Dzokhar u ta’ ommu u hemm miktub li huwa mhuwiex ħati.
Għadu mhux magħruf min kien il-moħħ wara dawn il-posters, li fuqhom hemm appell għal donazzjonijiet permezz tal-internet.
Il-familja Tsarnaev huma Ċeċeni etniċi imma għexu l-maġġor parti ta’ ħajjithom barra miċ-Ċeċnija. 
Residenti tal-kapitali jaħsbu li dawn il-posters ġew imwaħħla bl-iskop li jsir profitt minn dak li seħħ f’Boston.
Isqof Grech Ħaddiem.
L-Isqof ta’ Għawdex Mons.
Mario Grech f’Jum il-Ħaddiem għamel appell biex apparti li jkunu jafu drittijiethom, il-ħaddiema għandhom ukoll jafu x’inhuma d-dmirijiet.
Nisimgħu aktar.
Waqt l-omelija fil-Qala fl-okkażjoni tal-festa ta’ San Ġużepp, Mons.
Mario Grech filwaqt li rringrazzja lill-ħaddiema għas-sagrifiċċji li jagħmlu biex itejbu d-dinja ta’ madwarhom, qal li l-ħaddiem għandu jagħmel ħiltu biex joffri prodott jew servizz ta’ kwalità għolja.
Qal li filwaqt li għandu dritt li ħaddiem jirċievi paga ġusta, tant ieħor għandu jagħmel xogħlu sew u m’għandux jaħseb fl-iskopijiet egoistiċi tiegħu.
Semma li minħabba l-medjokrità ta’ ċertu ħaddiema, l-iktar li jbati hu s-settur pubbliku.
Fost l-eżempji li ta hemm il-fatt li hawn ħaddiema li l-brejk tagħhom ikun twil iżżejjed biex jagħmlu qadjiet personali jew xogħol ieħor.
Għamel referenza wkoll għal dawk li jinqdew bis-sick leave biex żgur ma jmorrux xogħol.
Irrefera għal dan bħala “forma pulita ta’ serq!”
Mons. Grech kompla jgħid li l-ħaddiem għandu jkollu l-ħin tal-mistrieħ imma l-bniedem jagħżel li jkompli jaħdem.
Saħaq li hemm bżonn li jiġi apprezzat aktar il-Jum tal-Ħadd li apparti hu l-Jum tal-Mulej, hu wkoll il-jum tal-familja u l-ħbieb.
Tħabbret l-inizjattiva JOBS+ bil-għan li jiżdied in-numru ta’ ħaddiema b’mod speċjali n-nisa.
Din l-inizjattiva se tiġi implimentata mis-sena d-dieħla u se tiffoka biex jiżdiedu l-impjiegi b’ħiliet partikolari ħafna kif ukoll se tipprovdi l-għodda u taħriġ neċessarji lill-ħaddiema.
Waqt konferenza tal-aħbarijiet fil-hangar tal-Lufthansa Technik, il-Prim Ministru qal li din l-inizjattiva se tkun f’idejn il-kumitat li jaqa’ taħt l-MCESD bl-isem ta’ Active Labour Market Counselling and Action Committee immexxi minn Clyde Caruana.
Caruana qal li l-inizjattiva JOBS+ kienet ġiet proposta fil-baġit 2012 mill-UĦM.
Dr Muscat qal li grazzi għall-MCESD li JOBS+ wasal biex ikun implimentat wara li l-imsieħba soċjali iffirmaw ftehim ta’ qbil.
Millenium Chapel Numero Uno.
Waqt party kbir li sar għall- festa tal-1 ta’ Mejju, iż-żgħażagħ urew li jagħtu kas dak li għaddejjin minnhom familji fil-bżonn.
Dan f’ġabra li saret mill-Millenium Chapel għall-familji fil-bżonn. 
Iż-żgħażagħ huma sinonimi mad-divertiment speċjalment hekk kif beda joqrob l-istaġun tas-sajf.
Madankollu dan ma jfissirx li ż-żgħażagħ moħħhom biss biex jieħdu gost.
Waqt party kbir li sar fil-festa tal-1 ta’ Mejju f’Ta’ Qali, iż-żgħażagħ ħasbu fil-familji fil-bżonn u ma qagħdux lura f’ġabra li saret b’risq il-Millenium Chapel u l-ħidma tagħha għal familji fil-bżonn.
Iż-żgħażagħ irnexxielhom jiġbru aktar minn €1,200, b’din is-somma għandha tiżdied mill-organizzaturi tal-party.
Fr Saviour Grima sostna li barra l-għajnuna finanzjarja, kien hemm bosta żgħażagħ li offrew ukoll għajnuna volontarja.
Iż-żgħażagħ iltaqgħu ma’ dawk li għaddejjin minn mument diffiċli.
L-idea ta’ din l-attività ġiet mid-DJ Joseph Armani u sabet l-appoġġ tal-organizzaturi, li offrew ukoll li jagħtu donazzjoni u jkabbru s-somma miġbura.
Ajruplan bi problemi tekniċi tal-linja nazzjonali tal-ajru Maltija li ma setax jintuża wassal għal diversi dewmien u anke biex titjiriet minn Malta lejn Ruma u Milan jiġu magħquda b’titjiriet minn Malta għal Ruma, Ruma għal Milan u Milan għal Malta.
Hu mifhum li l-aktar passiġġieri li kienu affettwati minn dewmien kienu dawk li kienu ġejjin minn Ruma għal Malta li kellhom dewmien ta’ ħames sigħat.
It-titjira minn Malta lejn Manchester u Manchester lejn Malta wkoll kellha dewmien ta’ seba’ sigħat filwaqt li dewmien minimu ta’ 20 minuta kien affettwat fit-titjira minn Malta lejn Moska.
Filwaqt li l-Air Malta skużat ruħha għal dan id-dewmien, f’kummenti ma’ RTK News, il-Kelliem tal-Komunikazzjoni għall-Air Malta, Stephen Gauci, sostna li ma jidhirx li għandu jkun hemm aktar dewmien f’titjiriet tal-Air Malta fis-sigħat u l-jiem li ġejjin.
Il-Ministru għall-enerġija, Konrad Mizzi, ħabbar li ntgħażlu ħdax-il kumpanija mill-proċess ta' espressjoni ta' interess u kapaċità għal long term purchase agreement u gas supply.
Huwa qal li dawn l-entitajiet intgħażlu għax laħqu l-kriterji stabbiliti fl-EOIC.
Id-Dettalji:
Waqt konferenza tal-aħbarijiet fil-power station ta' Delimara l-Ministru Mizzi qal li l-Gvern jinsab kommess li l-proġett jitwettaq u l-interess li dawn il-kumpaniji wrew hija xhieda tal-interess tagħhom u tal-fatt li l-proġett huwa fattibbli. 
Mizzi qal li l-kumpaniji kienu mitluba jippreżentaw lill-Enemalta informazzjoni dwar il-kredenzjali tagħhom fl-immaniġjar, assigurazzjoni u xi proġetti simili li huma ħadmu fuqhom.
Mizzi qal li issa l-kumpaniji se jintalbu jippreżentaw rapport iktar iddettaljat biex sal-aħħar ta' Settembru tintgħażel il-kumpanija.
L-Onorevoli Mizzi ħabbar ukoll li fil-ġranet li ġejjin se jitwaqqaf mekkaniżmu biex min ma jaqbilx ikun jista' jappella mid-deċiżjoni.
Qal ukoll li l-Gvern diġà ssotometta deskrizzjoni lill-MEPA biex wara l-konsultazzjonijiet meħtieġa jkunu jistgħu jinħarġu l-permessi meħtieġa skont il-liġi u wara li jsiru studji fuq is-sigurtà, is-saħħa u l-impatt ambjentali.
Il-Ministru Mizzi sostna li filwaqt li d-domanda għall-enerġija tkompli tikber, il-Gvern se jaħdem biex jimplimenta diversi bidliet biex jassigura mod ġdid kif pajjiżna jiġġenera l-enerġija.
Fost dawn semma l-għeluq tal-power station tal-Marsa u ċ-ċumnija ta’ Delimara, il-qalba mill-Heavy Fuel Oil għallgass u anke l-interconnector. 
RTK News saqsa lill-Ministru għalfejn żar il-Qatar meta huwa pajjiż magħruf għaż-żejt u jekk iltaqax mal-istess delegazzjoni li kien iltaqa’ magħha l-Prim Ministru Muscat ftit qabel l-elezzjoni u jekk hix l-istess li kien iltaqa’ magħha l-Ministru ta’ qablu Tonio Fenech.
Insert Clip: Konrad Mizzi Qatar.
Huwa qal ukoll li miegħu kien hemm Il-Kap Uffiċjal tal-Informazzjoni tal-Enemalta, Louis Giordimaina, li kien tela’ l-Qatar mal-eks-Ministru Tonio Fenech.
Lokali: Gianluca President.
Il-President ta' Malta George Abela qal li Gianluca Bezzina minn dejjem kien minn ta' quddiem f'attivitajiet b'għan filantropiku.
Semma fost l-oħrajn l-involviment tiegħu fl-Istrina u fir-Rockestra.
Meta ltaqa' ma' Gianluca, il-band u l-familja tiegħu fil-Palazz ta' San Anton llum waranofsinhar, Dr Abela qal li jammira s-sens ta' ottimiżmu fil-kantant ta' ‘Tomorrow’ u filwaqt li awguralu għall-professjoni tiegħu, ħeġġu biex ikompli bil-ħidma mużikali tiegħu.
Il-President ta' Malta qal li Gianluca huwa frott it-trobbija tajba tal-ġenituri tiegħu.
Min-naħa tiegħu, Gianluca aċċetta l-istedina tal-President li flimkien ma' oħtu Dorothy, se jinvolvi ruħu f'attivitajiet b'risq il-Malta Community Chest Fund.
Internazzjonali: Ilmijiet.
Eluf ta’ persuni fl-Ewropa ċentrali kellhom iħallu djarhom hekk kif l-ilmijiet komplew jilħqu livelli għolja.
Is-servizzi t’emerġenza jinsabu fl-aqwa tagħhom fl-Awstrija, il-Ġermanja u r-Repubblika Ċeka biex ilaħħqu mal-livelli għolja t’ilmijiet.
Hu rrappurtat li s’issa diġà tilfu ħajjithom seba’ persuni filwaqt li tmienja oħra huma rrappurtati nieqsa.
Fil-Ġermanja, aktar minn 7,000 persuna kellhom iħallu djarhom, filwaqt li l-kapitali tar-Repubblika Ċeka, Praga, tinsab fuq allarm hekk kif l-ilmijiet jistgħu jikkawżaw diversi ħsarat fiċ-ċentru storiku.
F’dan il-pajjiż diġà ħallew djarhom mat-300 persuna.
Intqal ukoll li fi Praga, is-servizz t’underground jinsab magħluq filwaqt li anke l-iskejjel tħallew magħluqa.
Internazzjonali: Jose’ Mourinho.
Jose Mourinho rritorna fi Stamford Bridge bħala kowċ ta’ Chelsea.
Mourinho, ta’ 50 sena, iffirma kuntratt ta’ erba’ snin u għalhekk issa se jieħu post l-ekskowċ Rafa Benitez, wara li ħalla t-tim ta’ Real Madrid.
Il-Portugiż rebaħ żewġ titli konsekuttivi tal-Premier Ingliż meta kien kowċ tal-Blues sa Settembru 2007.
Intqal li Jose Mourinho kien figura popolari fi Stamford Bridge u kulħadd jinsab ħerqan sabiex jerġa’ jaħdem miegħu.
Periklu tal-mewt.
Żewġ persuni għadhom fil-periklu tal-mewt wara li f’Mejju li għadda kienu involuti f’inċidenti separati tat-traffiku.
Wieħed minnhom hu raġel Olandiż.
F’Mejju wkoll żewġ żgħażagħ tilfu ħajjithom fi Triq il-Kosta f’Baħar iċ-Ċagħaq.
Nisimgħu d-dettalji.
Raġel ta’ 33 sena minn Birżebbuġa huwa l-aħħar persuna li weġġgħet serjament f’inċident tat-triq matul Mejju li għadda.
Fil-fatt, ilu minn nhar il-Ġimgħa jingħata l-kura neċessarja f’Mater Dei hekk kif jinsab fil-periklu tal-mewt.
Dan, wara li tilef il-kontroll tal-karozza u nqalbet fi Triq Għar Dalam f’Birżebbuġa stess.
Għadu wkoll fil-periklu tal-mewt l-Olandiż li kien ħabat bil-mutur fil-Marsa fid-9 ta’ Mejju.
Dakinhar fl-inċident kienu involuti 5 persuni, tnejn minnhom Olandiżi.
L-inċident ġara għall-ħabta ta’ nofsinhar fi Triq il-Ħaddiem il-Marsa meta l-mutur misjuq mill-barranin, ħabat ma’ karozza fit-telgħa taċ-ċimiterju.
L-Olandiż ta’ 68 sena ttieħed mill-ewwel Mater Dei minħabba li ġie ċċeritifikat li jinsab fil-periklu filwaqt li l-mara tiegħu li kienet passiġġiera ġarrbet biss ftit ġrieħi.
Is-sewwieq tal-karozza u l-passiġġieri li kienu miegħu ma weġġgħux.
Dakinhar stess imma f’Għawdex, tifel ta’ 11-il sena intlaqat minn karozza fi Triq l-Ewropa fir-Rabat u ġarrab ġrieħi ta’ natura gravi imma mhux fil-periklu.
F’Mejju kienu tnejn, in-nies li mietu kawża ta’ inċident tat-traffiku.
Dawn inzertaw sewwieqa tal-mutur, vittmi ta’ Triq il-Kosta f’Baħar iċ-Ċagħaq.
Fil-11 tax-xahar, ġuvni ta’ 21 sena minn San Ġwann spiċċa biex skiddja taħt karozza li kienet ġejja mid-direzzjoni opposta.
16-il ġurnata wara, fis-27 ta’ Mejju, Taljan ta’ 37 sena residenti San Ġiljan, tilef ħajtu wkoll bil-mutur f’Baħar iċ-Ċagħaq.
Żagħżugħ ta’ 20 sena jista’ jgħoddha b’miraklu hekk kif it-Tlieta 28 ta’ Mejju, il-karozza tiegħu nqalbet f’Ħal Qormi.
Iż-żagħżugħ joħroġ mill-karozza mingħajr girfa waħda.
L-ewwel inċident gravi tat-traffiku f’Mejju li għadda ġara proprju fl-ewwel jum, meta mara ta’ 30 sena miż-Żejtun tilfet il-kontroll tal-mutur tagħha fi Triq Strenju fiż-Żejtun stess.
Il-mara qalbet għall-aħjar ftit jiem wara.
Każ li baqa’ f’moħħ kulħadd hu tat-tfajla minn B’Kara li waqgħet bil-karozza fil-baħar fil-marina tal-Gżira.
It-tfajla kienet għamlet 30 minuta taħt l-ilma u ħarġet mill-periklu tal-mewt wara tliet ġimgħat fil-kura intensiva.
Fis-7 ta’ Mejju vann tal-ħaxix f’Ħal Qormi wassal biex raġel għamel xi jiem fil-periklu tal-mewt.
Qormi ta’ 62 sena kien fi Triq il-Vitorja meta għadda minn bejn żewġ karozzi biex jaqsam it-triq.
Kien dak il-ħin li l-vann tal-ħaxix kien tiela’ t-triq b’konsegwenza li l-Qormi baqa’ dieħel fil-ġenb tal-vann.
L-għada, raġel ta’ 38 sena għamel xi żmien fil-periklu li jitlef ħajtu wara li kien qed isuq kowċ tal-iskola u ħabat ma’ trakk fit-telgħa tal-MCAST u l-Higher fin-Naxxar.
Dakinhar kienu weġġgħu ftit xi studenti li kienu fuq il-kowċ.
Fit-22 ta’ Mejju, anzjan ta’ 70 sena seta’ tilef ħajtu f’Tal-Barrani fiż-Żejtun meta l-anzjan kien ħiereġ bil-karozza minn ħdejn stabbiliment li hemm ħdejn it-traffic lights u fl-istess ħin karozza oħra kienet ġejja minn Tal-Barrani direzzjoni Birżebbuġa.
Wara ftit sigħat mill-inċident, il-kundizzjoni tas-saħħa tal-anzjan qalbet għall-agħar tant li kien fil-periklu li jitlef ħajtu.
Il-Kummissjoni Djoċesana Żgħażagħ, l-entità uffiċċjali fi ħdan il-knisja għall-pastorali maż-żgħażagħ, ippubblikat il-proposti li ressqet lill-partiti politiċi għall-programm elettorali tagħhom.
Il-KDŻ issejjaħ lill-partiti biex jiżviluppaw politika ċara u ta’ sostenn lill-qasam tal-volontarjat fil-ħidma maż-żgħażagħ.
Titlob li l-ħidma tal-knisja u l-NGOs maż-żgħażagħ jiġu rikonoxxuti b’mod uffiċċjali u jingħataw għajnuna kemm diretta bħal finanzjament kif ukoll indiretta bħal taħriġ. 
Il-KDŻ enfasizzat il-bżonn li tissaħħaħ il-familja.
Qalet li l-formazzjoni sħiħa tal-koppji u tal-ġenituri għandha tkun parti integrali mill-istrateġiji soċjali.
Tikkwota riċerka tal-Aġenzija Żgħażagħ dwar kemm iż-żgħażagħ Maltin jgħożżu r-relazzjonijiet mal-ġenituri tagħhom, u tgħid li dan jixhed il-bżonn ta’ politika li ssostni r-rapporti familjari.
Il-Kummissjoni Djoċesana Żgħażagħ tgħid li għandu jkun hemm miżuri li jkunu tassew family-friendly u li fl-ekonomija, il-prijorità ma tkunx il-ġenerazzjoni tal-flus fiha nnifisha iżda l-bniedem.
Il-KDŻ tħeġġeġ lill-partiti biex iserrħu moħħ iż-żgħażagħ li l-liġijiet li jipproteġu ż-żgħożija jkunu qed jiġu infurzati, fosthom f’każi t’abbużi online.
Dwar l-edukazzjoni, il-KDŻ tgħid li għandha tingħata iktar importanza lid-dimensjoni umana u spiritwali fl-iskejjel partikolarment fil-livell sekondarju u postsekondarju. 
Il-KDŻ tgħid li għandu jissaħħaħ id-divertiment ta’ kwalità li jgħin it-tkabbir tal-persuna minn kull aspett. 
Tħeġġeġ li jinħolqu iktar impjiegi għal nies b’ħiliet differenti, li jistgħu jvarjaw mill-arti għal xogħol manwali. 
Il-Kummissjoni Interdjoċesana Ambjent tisħaq ukoll fuq l-importanza ta’.
regolazzjoni ikbar fuq il-bini u t-teħid tal-ftit kampanja li l-pajjiż għadu jgawdi.
Tgħid li t-tniġġis tal-arja jkompli jiġi kkontrollat mill-aħjar possibbli.
Fl-aħħar u mhux lanqas il-knisja żagħżugħa f’Malta tirrakkomanda aktar spazju għall-konsultazzjoni u d-djalogu mal-popolazzjoni żagħżugħa.l:JCl: (+356).
Il-Partit Laburista spjega kif minn Marzu 2014 se jraħħas il-kontijiet tad-dawl b’25 fil-mija u b’5 fil-mija.
F’isem il-Partit Laburista, Dr Konrad Mizzi, li huwa parti mit-tim ta’ esperti tal-Partit dwar l-enerġija, spjega l-pjan tal-Partit Laburista dwar il-ġenerazzjoni tal-enerġija hu bbażat fuq il-qalba mill-heavy fuel oil għal gass u dan billi jsir investiment mis-settur privat.
Il-Partit Laburista qed jipproponi li tinbena power station ġdida ta’ 200 Megawatt li tibda taħdem bil-gass u tieħu post dik ta’ Delimara.
Dan ifisser li jrid jinbena terminal ġdid f’Delimara biex jilqa’ l-vapuri li minn żmien għal żmien se jibdew iġibu l-gass fil-kontejners.
Fil-pjan hemm ukoll li l-impjant tal-BWSC jiġi kkonvertit minn heavy fuel oil għal gass.
Se jintuża wkoll l-interconnector bejn Malta u Sqallija u hemm il-ħsieb ukoll li tinżamm il-parti ta’ Delimara li taħdem bil-gas oil.
Dan il-pjan ifisser nefqa ta’ €376 miljun ewro mqassma kif ġej:
Il-power station il-ġdida li taħdem bil-gass huwa stmat li se tiġi tiswa €166 miljun, iffinanzjata mis-settur privat.
It-terminal il-ġdid biex jilqa’ l-vapuri bil-gass se jiswa €142 miljun, iffinanzjat ukoll mill-privat.
L-ispiża għall-qalba tal-impjant tal-BWSC miż-żejt għall-gass se tiswa €68 miljun u trid tagħmel tajjeb għalihom l-Enemalta.
Dr Joseph Muscat qal li jekk il-Partit Laburista jitla’ fil-gvern f’April li ġej, kull kumpanija privata se tkun tista’ tapplika għal dan il-proġett.
Mistoqsi minn Newsbook dwar meta għal meta hu ppjanat jibda x-xogħol infrastrutturali, Dr Muscat qal li “nisperaw li ma ndumux”.
Dwar il-kumpanija Sargas, Dr Muscat qal li jekk din taħseb li tista’ toffri dak li qed jipproponi l-Partit Laburista, allura għandha tapplika hi wkoll.
Dr Muscat qal li sa issa kellu rispons tajjeb minn kumpaniji privati internazzjonali.
Mistoqsi dwar x’jiġri jekk is-settur privat ma jkunx lest jinvesti f’dan il-proġett, il-Mexxej tal-Partit Laburista qal li “hu kunfidenti” bir-rispons li għandu mis-settur privat.
Il-Partit Laburista se jibqa’ jagħti s-sussidju ta’ €25 miljun lill-Enemalta, se jqis li din ma tiġix privatizzata u li se jħallas id-djun li l-Enemalta akkumulat u qatt ma ħallset.
Id-Deputat Mexxej tal-Partit Laburista, Louis Grech, ikkonferma li se jinżammu l-ħaddiema kollha tal-Enemalta.
Grech kompla jgħid li dan il-pjan ta’ ġenerazzjoni ta’ enerġija mhu se jitfa’ ebda piż żejjed ta’ taxxi u tariffi fuq il-poplu.
IL-PN JAGĦTI IMPORTANZA LILL-EDUKAZZJONI BIL-FATTI: Il-Partit Nazzjonalista fil-Gvern bil-fatti qed jagħti importanza qawwija lill-Edukazzjoni u għax jemmen f'dan l-impenn l-ispiża għal kull tifel u tifla f'dan is-settur illum telgħet għal Lm1,400 (€3,261.12).
Dan sostnieh il-Prim Ministru u Kap tal-Partit Nazzjonalista Lawrence Gonzi fid-diskussjoni "Insaħħu s-Suċċess Flimkien - Biex Uliedna Jirnexxu Lkoll", fit-tielet jum ta' ċelebrazzjonijiet fuq il-Fosos biex jitfakkar it-43 anniversarju mill-kisba tal-Indipendenza.
Għall-mistoqsijiet tal-Editur tal-ġurnal tal-GWU Frans Ghirxi, li ftit li xejn trattaw is-suġġett tad-diskussjoni, il-Prim Ministru enfasizza l-importanza li l-Partit Nazzjonalista jagħti lill-edukazzjoni.
L-edukazzjoni, flimkien max-xogħol u l-ambjent, hi waħda mit-tliet pilastri ewlenin li fuqhom il-Gvern preżenti fassal il-ħidma tal-politika tiegħu.
Il-Prim Ministru sostna li għall-Partit Laburista l-edukazzjoni mhijiex aktar importanti minn tappiera tad-drenaġġ għax filwaqt li jagħmel argumenti sħaħ dwar tappiera, Alfred Sant jibqa' ħalqu magħluq dwar il-politika tal-Partit Laburista fl-edukazzjoni.
Il-Prim Ministru wieġeb ukoll għal diversi mistoqsijiet dwar suġġetti oħra.
Hu kkonferma li l-Kabinett illum se jiddiskuti l-ittra tas-Segretarju Ġenerali tal-Partit Nazzjonalista biex terġa' tiftaħ id-diskussjoni dwar il-finanzjament tal-partiti politiċi.
Suġġetti oħra trattati kienu l-kontroll tal-prezzijiet kif ukoll bosta proġetti.
F'din id-diskussjoni għamlu l-intervent tagħhom il-Viċi Prim Ministru u Ministru għall-Ġustizzja u l-Intern Tonio Borg kif ukoll il-Ministru għall-Edukazzjoni, Żgħażagħ u Impjiegi Louis Galea. 
JITĦABBRU L-ISMIJIET TAL-KULLEĠĠI: Il-Ministru tal-Edukazzjoni, Żgħażagħ u Impjiegi Louis Galea ħabbar l-ismijiet tal-għaxar Kulleġġi li se jkun hawn f'Malta u Għawdex.
Hu qal li għalkemm l-Iskejjel intisġu kollha f'Kulleġġi, għad irid isir ħafna xogħol biex dawn isiru Kulleġġi sħaħ.
F'kull Kulleġġ se jkun hemm żewġ skejjel sekondarji, waħda tas-subien u oħra tal-bniet, li jilqgħu l-istudenti kollha li jtemmu l-livell primarju.
L-għaxar Kulleġġi huma l-Kulleġġ ta' Għawdex, il-Kulleġġ Santa Margerita, il-Kulleġġ San Benedittu, il-Kulleġġ San Ġorġ Preca, il-Kulleġġ San Injazju, il-Kulleġġ Santa Klara, il-Kulleġġ Marija Regina, il-Kulleġġ San Nikola, il-Kulleġġ Santa Tereża u l-Kulleġġ San Tumas Moore.
Il-Gvern qed jinvesti bil-qawwi fl-infrastruttura tal-iskejjel, tant li din is-sena se tiftaħ skola sekondarja ġdida u s-sena d-dieħla mistennija tiftaħ skola sekondarja ġdida oħra.
Inbeda wkoll ix-xogħol fuq l-Iskola Sekondarja ta' Għawdex u dalwaqt se jibda l-bini tal-iskejjel ġodda fil-Mosta u Pembroke.
Intant, il-Ministru tal-Edukazzjoni indirizza madwar 130 għalliem ġdid li attendew għal kors ta' jumejn fejn ingħataw tagħrif u taħriġ  biex ikunu mħejjija aħjar għall-ewwel sena skolastika tagħhom.
Il-kors qed isir bħala parti mir-riforma fil-qasam edukattiv.
Il-Ministru tal-Edukazzjoni qal li bħalissa hemm sejħa biex għalliema ta' esperjenza jkunu jistgħu jagħmluha ta' mentors għall-għalliema l-ġodda. 
RIKONOXXIMENT MILL-ISTUDENTI TERZJARJI GĦALL-IMPENN TAL-GVERN FL-ICT: L-opportunitajiet ta' xogħol fil-qasam tal-informatika għal dawk li jridu jaħdmu f'pajjiżi tal-UE permezz tas-Servizz Ewropew tal-Impjiegi (EURES) kienu diskussi waqt seminar organizzat mill-Korporazzjoni għax-Xogħol u t-Taħriġ (ETC).
Il-Ministru għall-Kompetittività u l-Komunikazzjoni Ċensu Galea, f'diskors li għamel fil-ftuħ ta' dan is-seminar, tkellem dwar il-mod li bih fl-aħħar snin is-settur tal-informatika kiber tant li din is-sena biss applikaw 1,400 bejn studenti tal-MCAST u l-Università.
Ċensu Galea qal li l-Gvern qed jgħin finanzjarjament lil dawk l-istudenti li jridu jistudjaw l-informatika u anke ħaseb biex jinvolvi s-settur privat fejn hemm diversi istituzzjonijiet li joffru korsijiet li huma rikonoxxuti internazzjonalment.
Fid-diskors tiegħu l-Ministru Ċensu Galea tkellem dwar il-proġett SmartCity Malta u qal li l-pajjiż irid ikun ippreparat tajjeb biex jinħatfu l-opportunitajiet li dan se jġib miegħu.
1 JINGĦATAW IĊ-ĊITTADINANZA AWSTRALJANA: F’ċerimonja li saret fir-Residenza tal-Kummissarju Għoli Awstraljan fin-Naxxar, 31 ċittadin Malti ngħataw lura ċ-Ċittadinanza Awstraljana permezz tal-emendi fil-liġi li saru dan l-aħħar.
Minn meta daħlu fis-seħħ dawn l-emendi, il-Kummissjoni Għolja Awstraljana f'Malta rċeviet 350 applikazzjoni li minnhom diġà kienu pproċessati madwar 90.
F'diskors tal-okkażjoni l-Kummissarju Għoli Awstraljan għal Malta Jurek Juszczyk qal li dawn il-bidliet komplew saħħew ir-relazzjonijiet bejn Malta u l-Awstralja filwaqt li rrefera għaż-żjara li għamel fl-Awstralja l-Prim Ministru Lawrence Gonzi kif ukoll għaż-żjara li għamlet f'Malta ftit tax-xhur ilu delegazzjoni tal-Parlament Awstraljan.
Il-Kummissarju Awstraljan qal li l-opportunità li ċittadini Maltin jerġgħu jiksbu lura ċ-Ċittadinanza Awstraljana qanqlet interess qawwi, tant li f'Lulju li għadda biss kien hemm madwar 1,300 talba għall-informazzjoni.
EKONOMIJA FIS-SOD GĦAL FAMILJA FIS-SOD – il-Prim Ministru: Il-politika tal-Partit Nazzjonalista fil-Gvern hi intiża li ssaħħaħ l-ekonomija bil-għan ewlieni li tissaħħaħ il-familja, li hi pilastru importanti għal pajjiżna u għall-ġejjieni tal-poplu tagħna.
Dan qalu l-Prim Ministru u Kap tal-Partit Nazzjonalista Lawrence Gonzi meta lbieraħ tkellem fid-diskussjoni "Taħt it-Tinda" bit-tema "Insaħħu s-Suċċess Flimkien - Biex il-Familja Tkompli Tissaħħaħ", bħala parti miċ-ċelebrazzjonijiet tat-43 anniversarju mill-kisba tal-Indipendenza.
 Il-Kap Nazzjonalista qal li meta fil-Gvern kien hawn il-Partit Laburista b'Alfred Sant bħala Prim Ministru, għax kellu problema ta' żbilanċ, fost miżuri oħra għamel taxxa fuq il-mediċini u fuq ir-riċetti.
Kien Gvern li ma kellux politika li ġġib il-finanzi fis-sod.
Il-PN dejjem ħaddem politika li ġġib il-finanzi fis-sod u llum dan hu rikonoxxut mill-Kummissjoni Ewropea u mill-organizzazzjonijiet relattivi madwar id-dinja.
Il-Prim Ministru qal li sakemm l-ekonomija tibqa' tiżviluppa, sakemm l-investiment ikompli jikber u pajjiżna jibqa' jaħtaf l-opportunitajiet għall-poplu, is-saħħa tibqa' l-ewwel prijorità.
Sakemm fil-Gvern ikun hawn il-Partit Nazzjonalista, l-ekonomija tibqa' b'saħħitha u l-parti kbira tal-ġid li joħloq imur għall-qasam tas-saħħa.
Lawrence Gonzi qal li mingħajr l-Isptar Mater Dei, dak li l-Kap tal-Oppożizzjoni stess iddeskrivieh bħala state of the art, Malta kienet klassifikata mill-awtoritajiet tas-saħħa dinjija bħala l-ħames l-aqwa fid-dinja fis-servizzi tas-saħħa.
Dan hu mertu għal żewġ fatturi importanti.
L-ewwel għaliex mit-taxxi li jħallas il-poplu, il-Gvern jinvesti b'mod qawwi fil-qasam tas-saħħa - qasam li jkopri l-livelli kollha relatati mas-saħħa mill-anzjani sal-kura fil-komunità, miċ-Ċentri tas-Saħħa sal-Ispiżjar tal-Għażla Tiegħek.
Is-suċċess hu dovut ukoll għall-kwalità għolja ta' professjonisti Maltin li jistħoqqilhom kull tifħir.
Lawrence Gonzi rringrazzja f'isem il-poplu lill-professjonisti fil-qasam tas-saħħa kif ukoll lit-tobba fil-komunità għas-servizz li jagħtu lill-familji.
Il-Kap Nazzjonalista qal li pajjiżna jista' jiftaħar b'sistemi edukattivi u tas-saħħa li joffri b'xejn, ħaġa li pajjiżi oħra jistagħġbu kif tista' ssir.
Fl-edukazzjoni, il-Gvern Malti joffri servizz b'xejn mill-Kindergarten sal-Università mhux biss mingħajr ħlas, iżda wkoll bl-istipendji u l-boroż ta' studju.
Fil-qasam tas-saħħa joffri kura b'xejn mill-iċken servizz sa operazzjonijiet mill-aktar serji bħalma huma l-operazzjonijiet tal-qalb.
Iżda, qal il-Prim Ministru, il-PN mhuwiex kuntent b'dan kollu u jrid li jkompli jtejjeb fuq il-progress li sar.
Irid li sal-2015 pajjiżna jilħaq livelli ta' eċċellenza f'sitt oqsma, wieħed minn dawn hu l-qasam tas-saħħa.
IL-GVERN GĦADU QED JILQA’ L-PROPOSTI U L-IDEAT GĦALL-BUDGET 2007: Il-Federazzjoni għall-Industrija qed tinnota li l-qagħda ekonomika tal-Gżejjer Maltin qed titjieb sew.
Il-qgħad kompla jonqos u l-iżbilanċ fil-finanzi pubbliċi qed jonqos ukoll.
Dawn huma kollha sinjali tajbin u sinjali ta’ gvern li qed jaħdem biex imexxi lil dan il-pajjiż ‘’il quddiem.
Mhux hekk biss iżda l-ekonomija tista’ tkompli toħloq aktar impjiegi mhux biss f’oqsma ġodda imma wkoll fl-oqsma ta’ industrija tradizzjonali.
Għalhekk issa din it-triq trid titkompla billi fil-budget għas-sena d-dieħla l-Gvern jieħu ċerti miżuri biex ikompli jkattar l-impjiegi u jinċentiva lil min jinvesti f’pajjiżna.
Din il-fehma tal-FOI tressqet waqt konferenza tal-aħbarijiet dwar id-dokument ta’ qabel il-budget.
L-FOI qed tipparteċipa fil-proċess ta’ konsultazzjoni lejn il-budget u ressqet numru ta’ proposti.
Martin Galea, President tal-FOI qal li dawn il-proposti diġà tressqu quddiem is-Segretarju Parlamentari Tonio Fenech.
L-aktar proposti kruċjali jinvolvu t-taħriġ lill-impjegati, sistema ta’ edukazzjoni aħjar, inċentivi għar-riċerka u l-iżvilupp, u inċentivi għalużu aħjar tal-enerġija.
Il-Federazzjoni tal-Industrija qed issostni li filwaqt li dawk fil-bżonn għandhom jibqgħu jirċievu l-benefiċċji soċjali iżda fl-istess ħin għandhom jiġu inċentivati biex jidħlu fid-dinja tax-xogħol.
L-FOI qed tissuġġerixxi wkoll għadd ta’ inċentivi biex jinħolqu negozji ġodda u jkun hemm mezzi differenti biex jinstabu swieq ġodda.
ALFRED SANT IWAĦĦAL FIL-PERSUNI LI JMEXXU L-MEDIA LABURISTA: Il-Mexxej Laburista Alfred Sant jaħrab mill-mistoqsijiet.
Anzi jwaħħal fil-persuni li jmexxu l-media Laburista.
Mistoqsi għaliex l-ebda ġurnalista tal-media Laburista ma ntbagħat Dubai mal-PM biex ikun preżenti għat-tnedija internazzjonali tal-proġett Smart City, Alfred Sant qal li ma jafx u waħħal fil-Kap tat-Taqsima tal-Aħbarijiet ta’ One News.
Minkejja li l-Mexxej Laburista waħħal fil-Kap tat-Taqsima tal-Aħbarijiet tal-media Laburista, sorsi fi ħdan il-Partit Laburista kkonfermaw ma’ MaltaRightNow.com li d-deċiżjoni li ħadd mill-media Laburista ma jakkumpanja lill-Prim Ministru f’Dubai kienet deċiżjoni politika li ttieħdet minn fuq nett.
L-istess sorsi kkonfermaw li ġurnalisti tal-media Laburista tħallew imorru barra fuq safriet oħra fl-istess żmien.
Iżda Dubai mal-Prim Ministru fuq proġett ta’ $300 miljun u li se joħloq 5,600 impjieg ma tħallewx.
Dan jikkuntrasta wkoll mal-mod kif sena ilu, delegazzjoni uffiċjali Laburista magħmula minn shadow ministers Laburisti marret Dubai bil-moħbi, ma’ kuntratturi li għandhom sehem f’kumpaniji mal-istess shadow ministers.
IL-GWU TERĠA’ B’AZZJONIJIET FL-ISPTARIJIET U D-DJAR TAL-ANZJANI: Il-General Workers’ Union reġgħet bdiet bl-azzjonijiet industrijali fl-Isptarijiet u d-Djar tal-Anzjani ftit ġimgħat biss wara li sensiela ta' azzjonijiet ikkawżaw tbatija lill-anzjani rikoverati f'San Vinċenz de Paule.
Ir-raġuni mogħtija mill-GWU għal din id-deċiżjoni hi li fl-14 ta' Settembru skada ultimamtum mogħti minnha stess dwar talba li għamlet lill-Gvern għal għarfien ewlieni tan-nursing aides.
It-Taqsima Gvern u Entitajiet Pubbliċi tal-GWU qalet li t-talba tagħha kienet marbuta wkoll ma' kwistjonijiet pendenti dwar il-ħinijiet tax-xogħol, il-premium allowance u l-grad ta' Skala 13 biex skont hi ma jkunux ostakolati mill-UĦM.
Il-GWU akkużat ukoll lill-UĦM li laħqet ftehim mal-Gvern minn wara daharha u wissiet li mhux se tagħti kas dak li ġie miftiehem.
Il-GWU qalet li għalhekk se terġa' tordna direttivi fiċ-Ċentri tas-Saħħa u d-Djar tal-Anzjani, u din id-darba bħala ġest ta' solidarjetà se testendihom ukoll għall-health assistants, care workers u assistant care workers li b'kollox jammontaw għal madwar 900 impjegat.
Hu stmat li dawn id-direttivi jolqtu lil madwar 3,000 anzjan, li terz minnhom jinsabu rikoverati f'San Vinċenz de Paule. 
IL-GVERN JIKKUNDANNA KULL AZZJONI LI TWASSAL GĦAT-TBATIJA TAL-PAZJENTI: Il-Ministeru tas-Saħħa, l-Anzjani u l-Kura fil-Komunità kkundanna kull azzjoni li twassal għat-tbatija tal-pazjenti.
Fi stqarrija l-Ministeru qal li filwaqt li jirrispetta d-dritt ta' kull union li tieħu azzjoni industrijali, il-pazjent li jkun mgħobbi bil-piż tal-kundizzjoni tiegħu taħt l-ebda ċirkostanza m'għandu jintuża bħala għodda biex il-union tilħaq l-iskop tagħha.
“DAN HU L-MUMENT” TIRBAĦ IL-KONKORS KANZUNETTA INDIPENDENZA 2007: "Dan hu l-Mument" kantata minn Priscilla Psaila u Ivan Borg kienet klassifikata bħala l-kanzunetta rebbieħa tas-16-il edizzjoni tal-Konkors Kanzunetta Indipendenza li sar ilbieraħ filgħaxija fuq il-Fosos.
Dan l-avveniment ta’ mużikali annwali - li jifforma parti mill-attivitajiet li l-Partit Nazzjonalista qed jorganizza biex ifakkar it-43 anniversarju mill-kisba tal-Indipendenza - daħal fil-kalendarju annwali tal-festivals mużikali f'pajjiżna.
Il-kanzunetta rebbieħa, b'kitba ta' Joe Chircop u b'kompożizzjoni ta' Mark Spiteri Lucas, kienet segwita minn "KC1FM" kantata minn Klinsmann fuq kliem ta' Rita Pace u kompożizzjoni ta' Mark Spiteri Lucas.
Din l-istess kanzunetta rebħet ukoll l-għażla tal-poplu bit-televoting, hekk kif kisbet 5,510 vot.
Il-kanzunetta li kklassifikat fit-tielet post f'din l-edizzjoni tal-Konkors Kanzunetta Indipendenza kienet "Fil-Fond tal-Qalb" kantata minn Eleanor Cassar fuq kitba ta' Fleur Balzan u kompożizzjoni ta' Paul Giordimaina.
Is-serata finali ta' dan il-Konkors kienet ippreżentata minn Louise Tedesco u Pierre Cordina u xxandret LIVE fuq MaltaRightNow.com u NET Television.
IL-BINI TAT-TIENI FAŻI TAD-DAR ĊENTRALI TAL-PN TINSAB F’FAŻI AVVANZATA: Il-proġett tal-bini tat-tieni fażi tad-Dar Ċentrali tal-Partit Nazzjonalista issa jinsab f’fażi avvanzata ħafna tant li x-xogħol ta’ kostruzzjoni jinsab fl-aħħar stadji u għandu jitlesta fil-ġimgħat li ġejjin.
Il-Prim Ministru u Kap tal-PN Lawrence Gonzi għamel żjara lil dan il-proġett u ltaqa’ mal-ħaddiema fuq il-lant tax-xogħol tagħhom.
Hu kien akkumpanjat mis-Segretarju Ġenerali tal-Partit Nazzjonalista Joe Saliba, uffiċjali tal-Partit u mill-periti u mgħallmin responsabbli mill-proġett.
Joe Saliba spjega lill-Prim Ministru kif huma mqassmin it-tmien sulari ta’ dan il-proġett u l-użu tagħhom, fosthom is-sala ewlenija u l-uffiċjali amministrattivi tal-Partit Nazzjonalista.
Issa beda x-xogħol fuq il-penthouse li se tkun l-aħħar struttura li se tinbena.
Fis-sulari li diġà tlestew għaddej ix-xogħol tal-elettriku, ilma, madum u arja kundizzjonata u għalhekk jinsabu fi stadju mill-aktar avvanzat.
Bħalissa fid-Dar Ċentrali hemm aktar minn 60 ħaddiem fuq il-lant tax-xogħol.
Impressjonanti ħafna hi d-daħla ewlenija tad-Dar Ċentrali li se tkun fl-istess post fejn kien hemm dik tal-bini l-antik u din diġà qed tieħu l-forma tagħha.
Il-Kap tal-PN Lawrence Gonzi wera l-apprezzament tiegħu lejn il-ħaddiema, l-imgħallmin u l-periti li qed jagħmlu xogħol tal-ogħla kwalità.
L-MCESD JILTAQA’ FORMALMENT BIEX JIDDISKUTI L-PROPOSTI GĦALL-BAĠIT: Il-Kunsill Malti għall-Iżvilupp Ekonomiku u Soċjali ltaqa' formalment biex jiddiskuti fid-dettall il-proposti li l-Gvern qed jikkunsidra li jdaħħal fil-baġit li ġej.
Fil-bidu tal-laqgħa Tonio Fenech, is-Segretarju Parlamentari fil-Ministeru tal-Finanzi, ippreżenta rapport dwar il-qagħda finanzjarja u ekonomika tal-pajjiż kif ukoll ta r-reazzjoni tiegħu għad-dokument li tħejja mill-MCESD b'reazzjoni għad-dokument ta' qabel il-baġit.
Din hi l-ewwel darba li l-MCESD ħejjiet dan ir-rapport li jindika, fost l-oħrajn fejn għandha ssir aktar diskussjoni.
Tonio Fenech irringrazzja lill-korpi kostitwiti għar-reazzjonijiet formali li huma bagħtu dwar id-dokument ta' qabel il-baġit.
Hu wera t-tama li fid-diskussjonijiet li se jkollu mal-MCESD bi tħejjija għall-baġit jidħlu f'dawk l-aspetti li ma kinux inklużi fid-dokument.
Tonio Fenech għamel preżentazzjoni dettaljata dwar il-qagħda ekonomika ta' pajjiżna.
Tonio Fenech qal ukoll li l-Gvern qed jirċievi aktar reazzjonijiet tal-pubbliku dwar id-dokument ta' qabel il-baġit.
Fil-jiem li ġejjin imiss li jsiru żewġ laqgħat oħra ta' konsultazzjoni mal-pubbliku – waħda f'Tas Sliema u oħra f'Birkirkara.
RYANAIR SE TIBDA TTIR MINN VENEZJA LEJN MALTA TLIET DARBIET FIL-ĠIMGĦA: Ir-Ryanair bdiet ittir lejn Malta f'Ottubru tas-sena li għaddiet fuq tliet rotot, li eventwalment żdiedu b'erbgħa oħra aktar kmieni din is-sena u issa tħabbar it-tħaddim ta' rotta addizzjonali lejn Venezja mit-13 ta' Diċembru li ġej.
Michael Cawley jinsab Malta biex ikollu aktar taħditiet mal-Gvern dwar il-possibbiltà li l-linja tal-ajru low-cost iżżid il-frekwenza tat-titjiriet tagħha lejn Malta.
Ir-Ryanair ilha mill-bidu nett turi x-xewqa tagħha li tibbaża waħda mill-bażijiet tagħha f'Malta.
Biż-żieda tar-rotta lejn Venezja, Ryanair mistennija ġġorr lejn Malta 300,000 passiġġier matul it-12-il xahar li ġejjin.
Skont il-kalkoli, dawn għandhom jiġġeneraw 63 miljun ewro jew 27 miljun lira u jappoġġjaw madwar 300 impjieg.
SODISFAZZJON GĦAR-ROTOT IL-ĠODDA: L-Assoċjazzjoni tal-Lukandi u Ristoranti esprimiet is-sodisfazzjon għall-ftehim li ntlaħaq mill-Gvern biex jiżdiedu rotot ġodda lejn l-Italja.
Josef Formosa Gauci, il-President tal-MHRA, meta tkellem ma' MaltaRightNow.com awgura lill-AirMalta kull suċċess fit-tħaddim ta' żewġ titjiriet fil-ġimgħa matul is-sena kollha lejn Bologna.
Ryanair intant se ttir tliet darbiet fil-ġimgħa minn Venezja.
Il-President tal-MHRA qal li ż-żieda ta' dawn ir-rotot tfisser żieda sostanzjali fil-vjaġġi lejn Malta mill-Italja.
Hu qal li dan ifisser li fix-xitwa li ġejja s-'seat capacity' lejn Malta se tkun żdiedet sostanzjalment u issa trid tkun il-ħidma flimkien tal-Gvern, l-Awtorità tat-Turiżmu, l-MHRA u l-imsieħba biex ikun assigurat li dawn jimtlew.
DELEGAZZJONI TAL-GVERN SLOVAKK F’MALTA BIEX TADOTTA L-MIŻURI TAL-EWRO: Delegazzjoni tal-Gvern Slovakk filgħodu żaret l-uffiċini tal-Kumitat Nazzjonali għall-Bidla għall-Ewro, l-NECC.
Il-membri tad-delegazzjoni tkellmu mar-rappreżentanti Maltin dwar il-proċess tal-bidla għall-ewro.
Id-delegazzjoni kienet immexxija minn Peter Sika - is-segretarju tal-Istat fil-Ministeru tax-Xogħol, l-Affarijiet Soċjali u l-Familja Slovakk.
Is-Slovakkja saret membru tal-Unjoni Ewropea ma' Malta fl-2004 u qed tittama li ddaħħal l-Ewro fl-2009, iżda għad trid tgħaddi mill-ħames eżamijiet li għaddiet Malta minnhom biex iddaħħal l-ewro.
Id-delegazzjoni f'Malta ġiet biex tara dak li qed isir mill-NECC bit-tħejjija għall-ewro, u b'hekk tadotta wħud mill-miżuri li ttieħdu Malta meta s-Slovakkja tasal biex iddaħħal l-ewro wkoll.
Ir-rappreżentanti Maltin u dawk Slovakki tkellmu fost l-oħrajn dwar il-kampanja ta' informazzjoni li issa kienet intensifikata hekk kif fadal biss ftit iktar minn tliet xhur biex nibdew nużaw l-ewro.
Issemmiet ukoll l-iskema FAIR li qed tkun suċċess u hi importanti biex ikun assigurat li l-bidla mill-prezzijiet mil-lira Maltija għall-ewro qed issir kif suppost.
IL-KUMITAT KONTRA L-IMPJANT TA’ RIĊIKLAĠĠ JEĦODHA KONTRA L-KUMMISSARJU DIMAS: ara li l-Kummissjoni Ewropea waqqgħet l-ilmenti kollha li kien qed jagħmel il-Kumitat kontra l-Impjant ta' Riċiklaġġ f'Sant Antnin, issa l-istess Kumitat qed jeħodha kontra l-Kummissarju Ewropew għall-Ambjent Stavros Dimas.
F'konferenza tal-aħbarijiet iċ-Chairman tal-Kumitat u s-Sindku Laburista tal-Fgura Darren Marmara qal li l-Kumitat magħmul minn Sindki Laburisti kien insultat bir-risposta tal-Kummissjoni Ewropea.
Ir-risposta li kien qed jirreferi għaliha Darren Marmara hi ittra li ġġib id-data tal-4 ta' Lulju li għadda.
F'din l-ittra l-Kummissjoni kienet ċara ħafna fi kliemha, fejn sostniet li l-kwistjoni fejn għandu jkun l-Impjant ta' Riċiklaġġ hi totalment f'idejn il-pajjiż inkwistjoni.
Qalet ukoll li bl-analiżi li għamlet il-Kummissjoni Ewropea ma setgħetx tidentifika ksur fid-Direttiva tal-Environmental Impact Assessment.
Wara li l-Kumitat għal Kontra l-Impjant irċieva din ir-risposta, issa qed jgħid li se jressaq aktar provi u dokumenti lill-Kummissjoni Ewropea u lill-Kummissarju Stavros Dimas.
Fl-istess konferenza ċ-Chairman tal-Kumitat tkellem dwar id-diskors li għamel il-Ministru George Pullicino ftit tal-jiem ilu fis-sit ta' Sant Antnin.
Filwaqt li semma bosta punti li għall-Kumitat jidhru bħala nuqqasijiet, Darren Marmara ma semmiex ix-xogħol li qed isir għall-immodernizzar tal-Impjant għar-Riċiklaġġ ta' Sant Antnin.
Dan il-proġett qed isir b'investiment ta' €26 miljun.
L-MLP JAGĦŻEL LI JĦALLAS MULTA BIEX JAĦBI L-KONTIJIET: F'dawn l-aħħar snin il-Partit Laburista qatt ma ppubblika l-finanzi tal-kumpaniji tiegħu u dan minkejja li hu obbligat bil-Liġi biex jagħmel dan.
Minflok il-Partit Laburista jagħżel li jħallas multa ta' Lm25 fis-sena.
Dan żvelah il-Prim Ministru u Kap tal-Partit Nazzjonalista Lawrence Gonzi wara li kien stieden lil kulħadd biex imur ifittex min mill-partiti politici hu trasparenti u jippubblika l-finanzi tiegħu u min le.
“MALTARIGHTNOW.COM GOES YOUTUBE” – SERVIZZ IEĦOR INTERATTIV GĦALL-FAMILJA KOLLHA: "MaltaRightNow.com goes YouTube" hu l-aktar servizz riċenti fil-katina ta' servizzi ta' MaltaRightNow.com.
Kif juri l-isem ta' dan is-servizz interattiv ġdid, MaltaRightNow.com se juża s-servizzi pprovduti minn YouTube biex il-filmati li jixxandru minn dan in-newsportal ikunu aċċessibli fuq dan is-sit li jxandar filmati minn madwar id-dinja.
L-ewwel filmat imxandar fuq "MaltaRightNow.com goes YouTube" hu l-kanzunetta rebbieħa tal-Konkors Kanzunetta Indipendenza 2007, filwaqt li fil-jiem li ġejjin se jixxandru filmati oħra li xxandru fix-xhur li għaddew.
Aktar ma jgħaddi ż-żmien il-lista tal-filmati se jiżdiedu bil-possibiltà li dawk li huma membru tas-sistema YouTube jistgħu wkoll jgħaddu l-kummenti tagħhom dwar dawn il-filmati. 
IX-XOGĦOL FUQ SMARTCITY SE JIBDA F’OTTUBRU LI ĠEJ: Ix-xogħol fuq is-sit fejn se jkun żviluppat SmartCity Malta f'Rikażli se jibda mill-1 ta' Ottubru meta s-sit se jingħalaq biex mis-17 ta' Ottubru jibda t-twaqqigħ tal-fabbriki eżistenti u minflok jitla' l-bini li se jkun qed joħloq aktar minn 5,600 impjieg ġdid.
Dan ħabbru l-Prim Ministru u Kap tal-Partit Nazzjonalista Lawrence Gonzi waqt li kien qed ikun intervistat mir-reporter tal-media Laburista Charlon Gouder.
Filwaqt li fakkar kif anqas minn sena ilu Alfred Sant kien iddeskriva dan il-proġett bħala wieħed ta' spekulazzjoni, l-Prim Ministru appella lill-Partit Laburista biex jirrikonoxxi l-kisbiet kbar li qed jagħmel il-Partit Nazzjonalista fil-Gvern u jifraħ bis-suċċessi li qed jinkisbu.
Waqt li kien qed iwieġeb għall-mistoqsijiet tar-reporter tal-media Laburista, l-Prim Ministru qal li l-Partit Nazzjonalista jirbaħ lill-Partit Laburista fuq il-viżjoni li għandu għall-ġejjieni tal-familji u t-tfal, u fuq kollox fuq il-politika.
Għal aktar minn darba Lawrence Gonzi sostna li meta l-poplu se jkun mitlub biex jagħżel min għandu jmexxi l-pajjiż, konvint li se jagħraf li l-Partit Nazzjonalista hu l-aħjar u kull deċiżjoni li jieħu l-poplu se tkun rispettata.
SE JKUNU EŻAMINATI L-APPLIKAZZJONIJIET GĦALL-PROĠETTI B’FONDI TAL-UNJONI EWROPEA: Fi ftit jiem oħra kumitat ta' evalwazzjoni fi ħdan il-Ministeru tal-Finanzi se jibda jeżamina bir-reqqa 74 applikazzjoni għall-proġetti li se jsiru b'parti mit-€855 miljun li ġejjin mill-Unjoni Ewropea għall-2007-2013.
Dan jista' jsir wara li f'Ġunju li għadda Malta kienet l-ewwel pajjiż li kellha l-approvazzjoni tal-Kummissjoni Ewropea biex tibda l-proġetti.
Minn dawn l-74 applikazzjoni jridu jintgħażlu b'kemm jiswew €170 miljun fi proġetti.
Il-bqija jkollhom ċans jerġgħu japplikaw meta joħorġu sejħiet oħra.
Dawn id-dettalji tahom is-Segretarju Parlamentari fil-Ministeru tal-Finanzi Tonio Fenech, li spjega li dawn il-proġetti se jkunu qed jilħqu l-bżonnijiet tal-pubbliku u allura tal-pajjiż anke wara l-proċess ta' konsultazzjoni li kien sar dwar kif se jintefqu l-fondi li ġejjin.
L-applikazzjonijiet, li kellhom jintbagħtu sas-7 ta' Settembru li għadda, saru għal proġetti fl-infrastruttura tal-intrapriża, fir-riċerka u l-innovazzjoni, fit-turiżmu, fit-toroq, fl-edukazzjoni, fis-servizzi soċjali u anke fis-saħħa.
Meta kien qed jitkellem dwar l-applikazzjonijiet li daħlu Tonio Fenech qal li bħalissa qed isir investigazzjoni fuq tliet entitajiet: li huma l-Awtorità Maltija għat-Turiżmu, il-Ministeru għall-Iżvilupp Urban u Toroq u l-Ministeru għall-Kompetittività u l-Komunikazzjoni.
Dan għaliex erba' applikazzjonijiet mingħandhom waslu tard.
Tonio Fenech qal li l-Gvern ma jistax jippermetti li minħabba xi persuni jintilfu fondi mill-UE u għalhekk, sakemm isiru l-investigazzjonijiet, hemm xi persuni sospiżi. 
REAZZJONI POŻITTIVA GĦALL-VIŻJONI TAL-GVERN GĦALL-PORT IL-KBIR: Ħafna mis-sindki tal-lokalitajiet fl-inħawi ta' madwar il-Port il-Kbir kellhom reazzjoni pożittiva għall-viżjoni li ħabbar il-Gvern għall-Port il-Kbir – strateġija li tinkludi 20 proġett marbuta mat-turiżmu, il-kultura, l-industrija u s-servizzi marittimi.
Dawn il-proġetti, li jridu jkunu implimentati sas-sena 2015 mistennija joħolqu impjiegi ġodda u jtejbu l-attività soċjo-ekonomika f'pajjiżna, b'mod partikolari fil-lokalitajiet madwar il-port.
F'Dar il-Mediterran għall-Konferenzi saret l-ewwel laqgħa ta' konsultazzjoni dwar din il-viżjoni tal-gvern mas-Sindki u r-rappreżentanti tal-Kunsilli tal-lokalitajiet madwar il-Port il-Kbir.
Fil-laqgħa ħadu sehem il-Viċi-PM u l-Ministru tal-Ġustizzja u l-Intern Tonio Borg u l-Ministru tal-Investiment, l-Industrija u l-IT Austin Gatt.
Fil-ftuħ tal-laqgħa l-Ministru Austin Gatt qal li l-proċess ta' konsultazzjoni se jibqa' għaddej sal-aħħar ta' Novembru jew il-bidu ta' Diċembru.
Austin Gatt elenka l-proġetti kollha u qal li dawn se jkomplu l-proċess ta' riġenerazzjoni li beda fl-inħawi tal-Port il-Kbir fis-snin li għaddew.
Min-naħa tiegħu l-Viċi PM Tonio Borg fakkar li f'din iż-żona diġà saru proġetti kbar li qed iħallu effett pożittiv fosthom il-Valletta Waterfront, ix-Xatt tal-Birgu u l-Marina u l-kumpless sportiv tal-Kottonera.
Issa, qal Tonio Borg, il-Gvern qed jippreżenta proposti konkreti għal għoxrin proġett ieħor li qed ilaqqa' l-kunsilli lokali involuti għax irid il-koperazzjoni tagħhom fit-twettiq ta' dawn il-proġetti.
IL-KAMRA TAL-KUMMERĊ U L-INTRAPRIŻA TILQA’ L-PJAN TAL-GVERN DWAR IL-KERA: Il-Kamra Maltija tal-Kummerċ u l-Intrapriża laqgħet dak li stqarr il-Prim Ministru Lawrence Gonzi meta tkellem dwar ir-riforma fil-Liġi tal-Kera.
Il-Prim Ministru kien qed jitkellem waqt programm fuq l-istazzjon nazzjonali u sostna li bħalissa l-Gvern qed jagħlaq il-proposta dwar il-kera u dwarha se ssir konsultazzjoni mal-Oppożizzjoni.
Il-Kamra Maltija tal-Kummerċ u l-Intrapriża sostniet li ilha ħafna tinsisti biex ikun hemm soluzzjoni effettiva għal-Liġi tal-Kera speċjalment fuq l-inġustizzji li kien hemm qabel il-ftehim tal-1995.
Filwaqt faħħret il-ħidma tal-Gvern f'dan ir-rigward, il-Kamra tal-Kummerċ qed tħeġġeġ għal ftehim mill-partijiet kollha konċernati biex is-sidien ta' ċerta propjetà ma jibqgħux ibatu t-telf.
Il-Ġimgħa 21 Settembru:
IL-PN B’VIŻJONI FIT-TUL BIEX NIRNEXXU LKOLL FLIMKIEN – il-Prim Ministru Lawrence Gonzi: Il-Prim Ministru u Kap tal-Partit Nazzjonalista Lawrence Gonzi f' mass meeting fuq il-Fosos tal-Furjana elenka l-viżjoni għat-tul li għandu l-PN.
Il-Prim Ministru kien ukoll ċar dwar id-determinazzjoni, l-entużjażmu u l-passjoni li għandu l-PN biex wara li sema', u ser ikompli jisma' lill-poplu, qiegħed iwelled flimkien mal-poplu kollu viżjoni li twassal sal-2015 biex lkoll nirnexxu flimkien.
Fil-ftuħ tad-diskors tiegħu fl-okkażjoni il-Prim Ministru u Kap tal-PN Lawrence Gonzi irrefera għal silta mill-Innu Malti, "lil din l-art ħelwa", u qal li din is-silta tinżel għasel għal din l-art għażiża tagħna.
Hu fakkar li fil-21 ta' Settembru 1964 dawk li kellhom ix-xorti jkunu preżenti raw il-bandiera Maltija tiela biex twelled il-pajjiż sovran u indipendenti.
Anke dak iż-żmien il-Prim Ministru Ġorġ Borg Olivier f'isem il-PN talab biex niġġudikawh għal dak li jagħmel u mhux li jgħid biss.
Lawrence Gonzi qal li Ġorġ Borg Olivier ta identità nazzjonali lil kulħadd, mexxa Gvern tal-Maltin kollha u ġab l-Indipendenza biex nirnexxu lkoll.
Il-Kap tal-PN fakkar li inqas minn tliet snin ilu pajjiżna għamel pass ieħor ’il quddiem meta hu bħala Prim Ministru f'isem il-poplu kollu Malti kellu l-unur ikun fl-Irlanda jara l-bandiera ta' Malta tiela flimkien mal-bnadar ta' disa’ pajjiżi oħra ġodda li flimkien ma’ Malta ssieħbu fl-UE.
Lawrence Gonzi qal li Eddie Fenech Adami, Kap ieħor kbir tal-PN kien tana pass ieħor 'il quddiem u mkien wassal lil Malta għas-sħubija fl-UE u dan biex ikollna għodda oħra biex ilkoll nirnexxu flimkien.
Għalhekk bil-kisba tal-Indipendenza u bis-sħubija fl-UE qed nirnexxu lkoll flimkien.
Fl-1 ta' Mejju 2004 bħala pajjiż Indipendenti u sovran aħna bi dritt stajna npoġġu madwar il-mejda tad-deċiżjonijiet tal-pajjiżi msieħba fl-UE u b'vuċi soda niddeċiedu mal-pajjiżi l-oħra għall-ġid tagħna.
Il-Prim Ministru qal li l-għajta tal-poplu Malti matul il-kampanja tar-Referendum kienet Għalina, għal Uliedna u għal Pajjiżna.
Ħaddieħor ried li Malta ssir Żvizzera fil-Mediterran iżda l-poplu Malti qallu le għax ried li naħdmu għal ġid tagħna, ta' uliedna u ta' pajjiżna bħala membri fl-UE.
Lawrence Gonzi qal li fl-1 ta' Mejju 2004 għalaqna kapitlu fl-istorja ta' pajjiżna u ftaħna d-destin tagħna u ta' uliedna għal era ġdida bħala msieħba fl-UE.
SPETTAKLU FIL-FESTI TAL-INDIPENDENZA: Hekk kif jintemm il-Mass Meeting fuq il-Fosos tal-Furjana s-serata kompliet bi spettaklu li baqa’ għaddej sa nofsilejl meta kif inhi t-tradizzjoni ndaqq l-Innu Malti u ttellgħet il-bandiera Maltija b’tifkira tal-ġrajja li seħħet 43 sena ilu, meta l-Prim Ministru Gorg Borg Olivier ingħata d-dokumenti tal-Indipendenza.
L-ispettaklu kellu t-tema “The Final Countdown” u kien ipprovdut minn Mark Spiteri Lucas u l-band tiegħu.
Fl-ispettakli ħadu sehem numru kbir ta’ artisti, fosthom Chiara, Ludwig Galea, Ivan Spiteri Lucas, Triccas, Charlene u Natasha, Debbie Scerri, Nadine Axisa, Glenn Vella, Maria Mallia, Christabelle Borg, Marilena u Brooke.
Taw is-sehem tagħhom iż-żeffiena tad-Dancel Dance Troupe – koreografija li hija f’idejn Celaine Buhagiar.
Il-lejl tal-Indipendenza intemmet bit-tlugħ tal-lotterija Indipendenza – tradizzjoni li wkoll tifforma parti prinċipali minn dawn il-festi.
ATMOSFERA TA’ FESTA FIL-BELT VALLETTA – Il-lum Festa għal Malta Indipendenti: Tul il-ġurnata saru ċ-ċerimonji uffiċjali biex jitfakkar it-43 anniversarju mill-kisba tal-Indipendenza.
It-toroq tal-Belt Valletta kienu mżejna bil-parata mill-banda tal-Forzi Armati flimkien mal-Gwardja tal-Unur li mill-Furjana mmarċjaw sa Misraħ San Ġwann.
Spikkat il-preżenza qawwija ta' turisti fil-Belt Valletta.
Kien imiss li mal-wasla tal-Pirm Ministru f'Misraħ San Ġwann jindaqq l-Innu Malti.
L-istess noti tal-innu Malti laqgħu lil President ta' Malta Eddie Fenech Adami li wara, kif inhi t-tradizzjoni, spezzjona l-gwardja tal-unur.
Fil-Konkatidral ta' San Ġwann kienet iċċelebrata l-quddiesa pontifikali li għal sena oħra tmexxiet mill-Arċisqof Emeritus Ġuzeppi Mercieca, hekk kif l-Arċisqof Pawlu Cremona jinsab Ruma għal konvenju tal-Isqfijiet.
Tul il-priedka Monsinjur Ġużeppi Mercieca fakkar li kull politiku għandu jmexxi lil pajjiżu b'morali sodi, trasparenza u responsabilità hekk kif il-poplu jgħożż u japprezza jistenna u jirrispetta l-politiku integru, responsabbli u onest.
Hu tkellem dwar il-libertà tal-bniedem li trid tkun imsejjsa fuq il-verità ta' Alla – il-verità li tirrispetta d-dinjità tal-bniedem.
Hu kompla li kulħadd għandu sehem fit-tisħiħ tal-verità t' Alla, fost l-oħrajn bit-tisħiħ tal-valuri favur il-ħajja mil-bidu tagħha u favur il-familja.
Waqt il-quddiesa kien hemm preżenti l-ogħla awtoritajiet tal-pajjiż.
Spikka n-nuqqas tal-preżenza tal-ogħla uffiċjali tal-oppożizzjoni.
Iċ-ċerimonji uffiċjali komplew fejn il-monument tal-Indipendenza fil-Furjana bil-Prim Ministru u l-President Malti jpoġġu l-fjuri f'riġlejn il-monument li jfakkar lil Malta Indipendenti.
Iċ-ċerimonja għalqet bl-isparar ta' 21 salut, segwit mill-Innu Malti.
IL-PARTIT LABURTISTA JIBDA L-KAMPANJA ELETTORALI B’FOLLA ĊKEJKNA F’BIRŻEBBUĠA: Il-Partit Laburista beda l-kampanja elettorali tiegħu, hekk kif ilbieraħ filgħaxija saret attività organizzata fil-bajja ta' Birżebbuġa.
Skont is-Segretarju Ġenerali tal-MLP Jason Micallef din kienet il-bidu ta' triq li se twassal sal-elezzjoni ġenerali.
L-aktar li spikkaw f'din l-attività kienu folla ċkejkna u l-kant isteriku tal-Mexxej Laburista Alfred Sant "Viva l-Labour, Viva l-Labour, hej ..."
Quddiem dawk preżenti f'Birżebbuġa, Sant qara diskors li fih enfasizza li l-Partit Laburista għandu pjan.
Iżda minflok spjega dan il-pjan infexx f'attakki fuq diversi Ministri, Awtoritajiet, Korporazzjonijiet u fuq ix-Xandir Pubbliku.
Alfred Sant maqdar ukoll għadd ta' proġetti li qed iwettaq il-Gvern Nazzjonalista u qal li qed jinħlew il-flus.
Hu kkritika lill-PM Lawrence Gonzi għax ma jiddejjaqx li jintużaw il-flus għall-proġetti.
Sadanittant qabel il-Kap tal-Oppożizzjoni tkellmu wkoll id-Deputati Mexxejja Charles Mangion u Michael Falzon.
Dawn ukoll ikkonċentraw id-diskors tagħhom fuq il-pjan li għandu l-Partit Laburista, iżda qatt ma semmew x'fih.
IPPREŻENTATI L-PROPOSTI TAL-GVERN GĦAR-RIFORMA FIT-TRASPORT PUBBLIKU: Il-Gvern ippreżenta l-proposti tiegħu għar-Riforma fit-Trasport Pubbliku, li tinkludi l-karozzi tal-linja u s-servizz tal-ferries wara li ġiet konkluża l-ewwel parti tal-konsultazzjoni pubblika, li kienet għaddejja fl-aħħar xhur.
Il-preżentazzjoni tal-proposti saret mill-Ministru tal-Infrastruttura, Trasport u Komunikazzjoni Austin Gatt waqt Konferenza Nazzjonali, li għaliha attendew dawk kollha interessati fis-settur, inkluż xufiera ta' karozzi tal-linja.
Il-proposti jinkludu: - Servizz tal-linja li jitħaddem kuljum bejn is-6:00am u l-11:00pm; - Ikun hemm servizz anke bil-lejl; - Il-frekwenza bejn kull vjaġġ tkun ta' bejn 10 minuti u 30 minuta; - Jiżdiedu vened ġodda tal-linja fil- Luxol, Raħal Ġdid, il-Marsa, l-Ajruport Internazzjonali, l-Imsida u l-Isptar Mater Dei;
-Ix-xufiera ma jibqgħux jaħdmu ħinijiet twal; - Jiżdiedu faċilitajiet ġodda fil-vened proposti; - Il-flotta tal-karozzi tal-linja tkun tinkludi vetturi ta' daqsijiet differenti;
-L-istandard ta' emmissjonijiet għandha tkun EURO III jew ogħla; - Tiġi introdotta sistema ġdida ta' xiri tal-biljetti; - Fejn hu possibbli jiżdiedu l-bus lanes.
Il-Ministru Austin Gatt spjega li dwar din ir-Riforma l-Gvern għadu miftuħ għal kull suġġeriment, filwaqt li qal li din is-sistema l-ġdida għandha tibda titħaddem sal-2009.
Hu qal li għal dan is-servizz tal-linja għandu jinħareġ tender pubbliku, filwaqt li sostna li l-Gvern se jibqa' kommess li jagħti kumpens xieraq lis-sidien fejn ikun hemm bżonn.
Aktar dwar ir-Riforma tat-Trasport Pubbliku iżda r-Riforma tat-Trasport Pubbliku ma tiqafx hawn, għax anke f'Għawdex se jiġi estiż is-servizz tal-linja bejn l-irħula u bil-lejl.
F'dan il-każ il-Gvern dispost jagħti direct order għas-servizz għax b'hekk ma tkun qed tinkiser l-ebda regola tal-UE.
Iżda dan ma jistax isir fil-każ ta' Malta.
Proposti oħra jinkludu: - Sistemi ġodda ta' park and ride f'lokalitajiet bħall-Marsa u St. Andrew's.
-Tiġi msaħħa l-konnessjoni bejn l-Ajruport Internazzjonali u l-Port taċ-Ċirkewwa.
-Jittejjeb is-servizz tal-ferries minn Tas-Sliema għall-Belt u mill-Belt għall-Kottonera.
-Jibdew joperaw rotot f'postijiet li sal-lum għadhom mhumiex jintlaħqu, bħall-housing estates il-ġodda.
Matul din il-Konferenza saru numru ta' interventi mill-pubbliku.
Filwaqt li kien hemm xi xufiera li kontinwament bdew jinterrompu l-preżentazzjoni li bdiet issirilhom, oħrajn tkellmu bi kritika kostruttiva dwar dawn il-proposti.
Saħansitra kien hemm xufiera li apprezzaw il-fatt li din ir-riforma hi meħtieġa.
KONFERENZA DWAR ID-DRITTIJIET TA’ PERSUNI B’DIŻABILITÀ: Il-Federazzjoni Għawdxija Persuni b'Diżabiltà organizzat konferenza bl-isem 'Id- Drittijiet tal-Persuni b'Diżabbiltà.
Din il-konferenza kienet tifforma parti mill-attivitajiet tal-ġimgħa ddedikata lill-persuni b'diżabilità.
Il-Konferenza nfetħet b'diskors tal-okkażjoni mill-Ministru għal Għawdex Giovanna Debono.
Fid-diskors tagħha, hi faħħret il-Federazzjoni li hija rikonoxxuta bħala l-vuċi li tirrappreżenta lill-persuni b'diżabilità f'Għawdex, kemm fuq bażi reġjonali u anke nazzjonali.
Fid-diskors tagħha Giovanna Debono semmiet ukoll l-ftehim bejn il-Ministeru għal Għawdex u l-Federazzjoni Għawdxija Persuni b'Diżabilità, fejn iż-żewġ entitajiet qablu li se jagħmlu l-ħila tagħhom biex flimkien jippromovu 'l quddiem il-qasam tad-diżabilità f'Għawdex.
Joe Camilleri, iċ-Chairperson tal-Kummisjoni Nazzjonali Persuni b'Diżabilità ta ħarsa lejn il-kontenut tal-konvenzjoni tan-Nazzjonijiet Uniti dwar id- drittijiet tal-persuni b'Diżabiltà.
Qal ukoll li Malta qiegħda fil-proċess biex tirratifika din il-konvenzjoni.
Waqt l-istess konferenza tkellem ukoll il-President tal-Federazzjoni Dr Kevin Cutajar li fl-intervent tiegħu ffoka fuq il-liġijiet ta' Malta li jirrigwardjaw il-persuni b'diżabilità partikolarment il-Liġi Opportunitajiet Indaqs.
Il-konferenza ġiet fi tmiemha b'diskors mill-Isqof ta' Għawdex Mons Mario Grech.
L-Italja ser tirċievi somma rekord ta’ 670 miljun ewro mill-Unjoni Ewropea.
Il-fondi ser jingħataw lir-reġjun ta’ Emiglio Romagna, li ntlaqat minn żewġ terremoti f’Mejju li għadda.
Din hija l-ikbar somma li l-Unjoni qatt tat minn meta nħoloq il-Fond ta’ Stabilità, li minnu ser joħorġu l-flus.
It-terremoti ħallew 27 persuna mejta u 350 oħra midruba.
Mal-45 elf persuna kellhom iħallu djarhom.
Kelliem għall Unjoni Ewropea qal li l-priorità ser tkun li dawk li spiċċaw bla dar jingħataw saqaf fuq rashom. 
Rivista Daniża ħabbret li għada se jippubblika uħud mir-ritratti tal-Prinċipessa Kate Middleton b’sidirha barra.
Fil-ħarġa ta’ għada, jidher li b’kollox se jkun hemm madwar 16-il paġna dwar il-Prinċipessa tal-Ingilterra.
Ir-rivista qalet li rnexxielha tikseb ir-ritratti tal-Prinċipessa ġimgħa wara li ppubblikahom il-ġurnal Franċiż Closer.
Baqa’ biss xahar u nofs mill-elezzjonijiet presidenzjali Amerikani fl-Amerika.
Skont l-aħħar stħarriġ, jidher li Barack Obama huwa l-favorit li jerġa’ jirbaħ dawn l-elezzjonijiet.
Filfatt, skont il-Wall Street Journal, Obama qed igawdi vantaġġ ta’ 5 punti perċentwali fuq Mitt Romney.
Jidher ukoll li l-Amerikani aċċettaw il-politika ta’ Obama dwar l-ekonomija u x-xogħol. 
Fil-Pakistan, 8 persuni nqatlu u 22 oħra weġġgħu waqt splużjoni li saret fil-belt ta’ Peshawar fil-Majjistral tal-pajjiż.
Fost il-vittmi hemm nisa u tfal.
Skont il-Pulizija Pakistana, dan kien attentat fuq karozza tal-militar.
Bħalissa f’Peshawar tinħass tensjoni kbira hekk kif qed isiru bosta protesti kontra l-film Amerikan li mar kontra l-Iżlam. 
Il-Prim Ministru Lawrence Gonzi u l-Ministru tal-Finanzi Tonio Fenech għandhom jerfgħu huma r-responsabbiltà politika tal-iżball faħxi ta' €40 miljun li ħadu fil-Baġit 2012.
F'Novembru li għadda, meta proprju ġie ppreżentat il-Baġit għal din is-sena, kemm Gonzi kif ukoll Fenech ftaħru li setgħu jserrħu ras il-familji Maltin u Għawdxin, għax skont huma bl-għaqal u s-serjetà tagħhom nirbħu l-maltemp.
Iżda bilkemm laħqu għaddew xahrejn minn dakinhar, li fl-eqqel ta' kriżi politika, li ħakmet lill-istess Gvern, għarrfuna baxx baxx u  bl-aktar mod żleali (ma kellhomx kuraġġ isemmu ċ-ċifra ta' kemm kien jammonta l-iżball) li l-Baġit imressaq quddiem il-Kummissjoni Ewropea falla bl-ikrah! 
Fil-fatt, wara li fliet bir-reqqa l-Baġit 2012 fl-isfond tal-kriżi li ħakmet l-ewro, il-Kummissjoni Ewropea ntebħet li hemm xi ħaġa ħażina.
Bħalma rrimarka fid-dettal il-korrispondet regolari ta' dan il-ġurnal, Platernian, u l-Oppożizzjoni Laburista, dak li kien qed jipproponi l-Gvern mhux biss ma kienx sostenibbli, iżda kien se jwassal lid-defiċit ta' pajjiżna biex ikompli jaqbeż il-mira stabbilita ta' 3% tal-Prodott Gross Domestiku.
Il-Kummissjoni Ewropea issa ordnat lill-Gvern biex jara x'miżuri  se jieħu ħalli jnaqqas in-nefqa b'€40 miljun. 
Fuq kollox kien insult għall-intelliġenza tal-poplu meta Gonzi u Fenech nhar il-Ħamis ipprovaw jieħdu rikba b'xejn fuq il-falliment tagħhom stess u jiddikjaraw li l-Unjoni Ewropea kienet sodisfatta bil-miżuri li ħadu biex jiġi kkontrollat id-defċit.
Agħar minn hekk, sallum il-Ministru Fenech għadu ma qalx lill-poplu minn fejn se jaqta' dawn l-€40 miljun li wiegħed li jinvesti fil-baġit għal din is-sena.
Għadu ma qalx jekk din is-somma konsiderevoli hijiex se tinqata' mill-edukazzjoni, mis-saħħa jew minn xi inizjattiva u/jew programm li tant ftaħar bihom fil-Baġit.
Kulma qalilna s'issa kien biss li mhux se jimpjega aktar ħaddiema maċ-Ċivil, anke jekk din il-miżura kienet ripetuta u mwegħda fil-Baġit preċedenti, dak għall-2011, u wkoll ma żammhiex għax kif nafu lkoll l-impjegati mas-settur pubbliku, mhux biss ma naqsux, iżda ħadu rankatura 'l fuq. 
Fl-isfond ta' dan kollu, ftit li xejn il-poplu jista' jserraħ rasu bir-riżultati li qed jikseb dan il-Gvern.
Tant hu hekk li proprju nhar il-Ġimgħa li għadda kompliet toħroġ il-verità dwar kemm l-ekonomija u l-finanzi ta' pajjiżna jinsabu fi stat tajjeb kif trid tipprova tagħti l-impressjoni s-sistema GonziPN.
Wara Moody's f'Ottubru li għadda, l-aġenzija ta' kreditu Standard & Poor's ukoll naqqset ir-rating' tal-ekonomija lokali bil-konsegwenza li pajjiżna se jispiċċa joħroġ madwar €60 miljun oħrajn biex jiggarantixxi s-sehem ta' Malta fil-Fond Ewropew.
Ġie kkonfermat għal darb'oħra li l-ekonomija tagħna mhix bil-wisq aħjar minn dik ta' pajjiżi li GonziPN jitgħaxxaq jitkaża bihom. 
It-tnaqqis tar-rating' ta' Malta jfisser ċar li r-riżultati ta' GonziPN fis-settur huma ħżiena u dan minkejja li fl-aħħar tliet snin u nofs għabba lill-poplu Malti bl-ogħla kontijiet tad-dawl u l-ilma waqt li hu u l-Ministri tiegħu tħanżru biż-żieda ta' €500 fil-ġimgħa, fost perkaċċi oħrajn!
WISQ probabbli li issa li għaddew il-festi tal-Milied u l-Ewwel tas-Sena bosta tfal diġà warrbu r-rigali li tawhom il-ġenituri.
Imma hemm rigali li jingħataw li jibqgħu jintużaw għal tul ta' żmien.
Fosthom l-għoti ta' xi organu.
RAYMOND ZAHRA, missier li lil bintu taha kilwa, jitkellem ma' GAETANO MICALLEF dwar dak li għadda.
L-agħar ħaġa li missier jista' jgħaddi minnha huwa meta tiġri xi ħaġa ħażin lil uliedu.
Kif ħadtha l-aħbar li bintek kellha l-meninġite u mbagħad kellha bżonn kilwa?
Il-każ tal-meninġite kien xokk kbir ħafna.
Niftakar li dakinhar li sirna nafu, it-tifla, Amy, irritornat mill-Università għax kienet ħassitha ma tiflaħx.
Jien għandi ħanut u ssoltu kont naraha għaddejja minn quddiemu.
Dakinhar ma rajthix u ċempilt id-dar u rrispondini ħuha Aron.
Għidtlu oħtok waslet? Qalli iva, imma qaltlek tqajjimix għax qiegħda tħossha daqsxejn ma tiflaħx.
Fis-7.00 p.m. għalaqt il-ħanut, irritornajt id-dar u  bqajt tiela dritt ħdejha.
Għidtilha x'għandek Amy? Niftakar ma kellha aptit xejn u qaxxartilha tuffieħa għalkemm ftit kielet.
U s-soltu bil-lejl dejjem inqum nittawlilhom it-tfal imma dak il-lejl, ma nafx għaliex, ma qomtx.
Filgħodu x'ħin qomt ommha kienet ħdejn il-bieb sejra għax-xogħol u mort nittawwal lil Amy.
Niftakar li dakinhar kellu jkun hemm funeral ta' ħabib tagħha, ċemplitilha ħabiba tagħha u lil Amy smajtha tgħidilha li ma kinitx ġejja għax kienet qed tħossha ma tiflaħx. 
Meta qaltli li kienet għadha mhix tħossha sew staqsejt­ha jekk riditx inġibilha t-tabib, u qaltli owkej.
Malli qaltli hekk bħal donnu ndunajt li kien hemm xi ħaġa ħażina.
Infatti għajjat lill-mara u għidtilha titla' għax it-tifla ma kinitx qiegħda tħossha sew.
X'ħin staqsitha x'għandha, Amy weġbitha li kienet qiegħda tħossa bla saħħa, il-mara riedet li la ħa nġi­bulha t-tabib, toqgħod fil-kamra tagħna peress li tagħha kienet mimlija kotba.
Taf int kif jagħmlu ċetu nisa!
Imma malli morna biex nerfugħa waqgħetilna mal-art.
U ndunajt li kien hemm xi ħaġa li mhux sew.
Ommha ratilha wkoll qishom dbabar u ħsibt li kienet xi ħożba.
X'ħin ġie t-tabib mill-ewwel qalilna biex inċemplu l-ambu­lanza. 
Għidtlu għandha xi lewkemja jew kanċer? Taf int, l-ewwel ma jiġik il-ħsieb fuq it-tfal dak.
Qalli le, imma hemm bżonn urġenti ta' ambulanza.
Kif qalli li urġenti ħriġt indur bil-vann għall-ambulanza, ilħaqtha u għidtilhom biex jimxu warajja. 
Niżżluha isfel u tlajt magħha fl-ambulanza.
Saqajha bdew jintlew bid-dbajjar u bdejt nara l-vini qishom jinqasmu.
In-ners qaltli dawk mhuma xejn issa jirranġawlha kollox.
Qaltli li kellha daqsxejn velenu fid-demm.
Dak il-ħin għidt issa tmur l-isptar, jagħtuha l-kura u tiġi għan-normal. 
Imma meta wasalna l-isptar għamlulha pajp ma' wiċċha u daħħluha fl-ITU.
Hemmhekk indunajt li kienet gravi ħafna.
Wieħed mill-infermieri saħansitra qalli mur busha lit-tifla.
Għidtlu issa nbusha la tqum.
Qalli għax ħa nraqqduha u jaf tkun l-aħħar bewsa.
Malli qalli hekk… anke issa qed ngħidha nħossni qed nemozzjona ruħi. 
Lilha ma ridtx ngħidilha… ridt nagħmlilha l-kuraġġ.
U qaltli x'għandi pa? Sadanittant kont naf x'għandha għax qaluli li gravi.
Imma ma ridtx nuriha.
U għidtilha għandek daqsxejn ta' virus u b'naqra mediċina jfej­quk.
Imma kif ħriġt 'il barra nfqajt nibki.
Ma flaħtx.
Kien hemm il-mara u staqsitni x'ġara.
M'għidtilix li qaluli biex inbusha għax jaf tkun l-aħħar bewsa.
Għidtilha li qegħdin jgħiduli li għandha virus ikrah.
Għamilna 17-il jum, daqqa jgħidulna se tmut… u daqqa jgħidulna biex inħejju għall-funeral għax waslet fl-aħħar.
Tliet darbiet qaluhilna din.
Sadanittant saqajha bdew jiswiedu għax bdew jikkankraw.
Niftakar lit-tifel, li llum qed jistudja għal patri, jitlob lill-infermieri biex ikun jista' jagħlaq il-purtiera ħalli jagħmel siegħa jitlob għaliha.
Wara xi xahar li kienet ilha l-isptar kienu ġew fuqi żewġ professuri u qaluli li kien hemm ċans li jkun hemm bżonn ta' amputazzjoni.
Dakinhar li qaluli, veru ħadt xokk imma bqajt nittama li tfiq.
Ipprovajt naħseb b'mod pożittiv u allaħares ma tagħmilx hekk għax kieku tiġġennen. 
Imma fl-aħħar qalulna li kien se jkun hemm bżonn ta' amputazzjoni.
Jien u ommha bdejna ninkwetaw kif se ngħidu lilha.
Minn hawn u minn hemm aħna aċċettajniha imma hi kien għad kellha 21 sena u ma kontx naf kif kienet se taċċettaha. 
Niftakar li Amy qaltilhom lit-tobba li ma kinitx qiegħda tinkwieta għaliha daqskemm għalina.
Meta qalulha li konna nafu bħal donna ħadet ftit tar-ruħ.
U qaltilhom biex dak li għandhom jagħmlu jaqbdu u jagħ­mluh.
Fi Frar 2006 saret l-operazzjoni tal-amputazzjoni.
L-ewwel qatgħulha xi swaba u mbagħad baqgħu telgħin sa taħt l-irkoppa.
Imma l-Bambin ried li baqgħet ħajja.
U rkuprat.
Tgħallmet timxi, ġabet il-liċenzja tal-karozza l-Ingilterra għax hawn Malta ma ridux jagħtuhilha u erġajna bdejna qisu ħajja normali.
Sakemm tfaċċat il-problema tal-kilwa?
Hekk hu.
Wara sentejn u nofs ġiet fuqi u qaltli pa, qed inħossni mdardra.
U wara qisu tliet ġimgħat bdiet skużi ttella'.
Ċempilt lit-tabib u qalli li kien hawn virus.
Imma meta ġie u ralha l-pressjoni għolja qalilha ilek ma tagħmel test tad-demm?
Meta qaltlu iva għamlilha karta biex tagħmel it-testi­jiet.
Niftakar, filgħaxija kont qed nilgħab it-tennis, għax inħobb ngħaddi siegħa żmien hekk wara x-xogħol, u nirċievi telefonata mingħandha.
Qaltli li l-kliewi ma kinux qegħdin jaħdmu sew.
Minn hemm bdejna naraw min kien se jagħtiha l-kilwa li kellha bżonn.
Amy kellha erba' donaturi… jien, ħija li ġie mill-Awstralja, l-għarus tagħha Mark u ommu.
Peress li Amy hija O Positive' riedet xi ħadd O Positive' li jagħtiha l-kilwa.
Min għandu d-demm O Positive' jista' jagħti lil kulħadd imma hu jista' biss jirċievi mingħand min hu bħalu. 
Kienet fortunata biżżejjed li kellha erba' donaturi.
Mit-testijiet irriżulta li l-aktar kilwa kompatibbli kienet tiegħi.
Kont konvint li nagħtihilha.
Ried jiġri xi ħaġa lili biex le.
Bħal, ngħidu aħna, ma ngħaddix mit-test.
Għax niftakar kien hemm wieħed miegħi li bintu kellu bżonn kilwa u tiegħu ma kinitx taqbel magħha.
Fil-fatt spiċċat tatha l-kilwa zitha. 
Min jagħti kilwa jrid ikun 100 fil-mija jaqbel ma' min se jkun jirċeviha, u minbarra hekk ma jridx ikun hemm periklu għal saħħtu wkoll.
Għax tinsix li minn issa 'l quddiem se jkollu jgħaddi b'kilwa waħda.
Niftakar lill-professur li għamilli t-testijiet qabel l-operazzjoni jgħidli issa jekk trid tagħtiha kilwa tajba trid taqta' s-sigaretti.
Għax jien kont inpejjep pakkett u nofs imma meta sitt xhur qabel l-operazzjoni infurmawni li l-kilwa tiegħi kienet taqbel qtajthom.
Issa se nagħlaq erba' snin mingħajr ma nqabbad sigarett b'ħalqi.
Għamilt erbat ijiem l-isptar.
L-ewwel jumejn kont ftit skomdu biex irqadt.
Imbagħad wara erbat ijiem it-tabib qalli li stajt immur lejn id-dar.
Qagħadt ġurnata żejda l-isptar biex noqgħod mat-tifla.
Hija damet xi għaxart ijiem.
Ovvjament wara l-operazzjoni ma stajtx nerfa.
Imma bdejt niekol u nixrob normali.
Kont daqsxejn imqareb għax it-tabib qalli tmisx il-birra u ħadt xi naqra. 
Il-farrett tiegħi kien akbar minn tat-tifla.
F'kull każ  meta jeħdulek kilwa jridu jiftħu biex il-kilwa kemm jista' jkun jaqilgħuha fi stat tajjeb.
Allura l-farrett tad-donatur ikun akbar minn ta' min jirċeviha. 
L-operazzjoni rnexxiet u għalkemm illum b'kilwa waħda ma kien hemm l-ebda impatt fuq saħħti.
Fil-bidu ta' Frar nagħlqu tliet snin minn mindu għaddejna minn din l-operazzjoni u kellu bżonn il-Bambin iżomm idejh fuqha.
Riċentament ħadet riżultat tajjeb għax kull xahrejn trid tagħmel it-testijiet.
Kif ħadtha li kellek tgħaddi minn trawma wara oħra?
Tal-kliewi kienet trawma akbar minn tal-amputazzjoni.
Għax għall-familja kienet tinvolvi żewġ membri mhux waħda.
Immaġina lit-tifel u l-mara għandhom tnejn mill-familja qegħdin jagħmlu operazzjoni fl-istess ħin.
Kienet operazzjoni maġġuri.
Fil-fatt domt ma ġejt f'sensijja, u l-mara ħasbet li bqajt sejjer.
Imma ma kontx nibża għalija.
Qabel ma saret l-operazzjoni kont anzjuż ħafna.
Amy ġieli ma setgħetx torqod u konna noħorġu biex nipp­rovaw nikkalmaw.
Ġieli tlajna minn Marsaxlokk sax-Xemxija biex jgħaddi l-ħin.
Konna anzjużi ħafna.
Imbagħad meta sirna nafu bid-data qisha kkalmat il-biċċa. 
Id-data ma jgħidulekx mill-ewwel għax għall-operazzjoni jrid ikun hemm tliet professuri.
Għax fl-istess ħin li kienu qegħdin jaqilgħu l-kilwa minn ġo fija kienu qegħdin jagħmluha fit-tifla.
Meta jkun donatur ħaj hekk jagħmlu.
U supposta meta jkun donatur ħaj aktar tirnexxi l-operazzjoni.
Qaluli li hekk taħdem, u li hi xi 10 fil-mija aħjar.
Kienet trawma kerha.
Għadni nbati minnha sal-lum.
Ġieli bil-lejl inqum u noqgħod naħseb.
Imma mbagħad ngħid ma rrid naħseb xejn.
Għax jaqbadni l-biża' li Allaħares qatt il-ġisem tat-tifla jirrifjuta l-kilwa.
Trawma li jalla ħadd ma jgħaddi minnha.
Kien dan l-aħħar li qisu ma bqajtx naħseb iżżejjed fuq jekk il-kilwa qablitx jew le.
Għall-grazza t'Alla s'issa mexjin tajjeb.
Titla' u tinżel it-taraġ … issuq indipendenti ħafna.
U kburi biha.
Bil-kuraġġ tagħha tagħmel kuraġġ lili, lil ommha u lil ħuha.
Dan kollu kif affettwa r-relazzjoni tiegħek mat-tifla?
Jien u t-tifla xorta għadu jkollna xi ngħidu kultant.
Naħseb bħal kull missier ieħor.
Imma ftit ilu kelli l-birthday', ġiet tgħannaqni u tbusni u qaltli ,il-kilwa ta' ġo fija għandha l-birthday' ukoll.
Jien daqsxejn fitt fuqha u anke meta ddum ma tasal, tagħtini rasi.
Naħseb iffissat iżżejjed fuqha u fuq it-tifel u meta ddum ma tirritorna d-dar għax tkun ħarġet, nibqa' mqajjem sakemm tiġi u jekk għajni tmur bija ma tantx indum biex nerġa' nqum.
Dak li għaddejt minnu għamilni aktar beżgħan li jista' jiġri xi ħaġa lit-tfal.
Anke jekk Amy għandha 27 sena u Aron 24 sena.
Ikunu daqsxejn ma jifilħux moħħi mill-ewwel jgħid nispera li mhux meningitis.
Fil-fatt fil-każ tat-tifla ġieli x'ħin nismaha tisgħol nitloba permess biex inċempel lit-tabib.
U tħallini biex jien ma noqgħodx ninkwieta.
Amy kuraġġuża u tagħmilli l-kuraġġ.
Setgħet kienet tfajla li wara dak li ġralha nftefgħet f'rokna u qagħdet tibki xortiha.
Imma Amy baqgħet l-istess u ġieli anke tiċċajta bil-kundizzjoni tagħha.
Illum inħares lejn il-ħajja jum wara jum.
Ma trid tieħu xejn for granted'.
Kif jgħid il-Malti, il-bniedem jipproponi u Alla jiddisoponi.
Illum x'ħin inqum nirringrazzja lil Alla li qomt.
Nipprova nirraġuna hekk.
Kif jeħduha Amy, ommha u ħuha.
Amy tgħid li bħalma ġara lilha seta ġara lil ħaddieħor.
Kultant ngħid Allaħares taħbat.
Għax il-kilwa poġġe­wielha quddiem u mhux fuq wara.
Għax hekk jagħmluha f'min ikollu bżonn kilwa.
Peress li ssuq, nibża' u ngħid li jekk allaħares qatt tkun involuta f'aċċident jaf tifqaha.
Naħseb li kull missier li jgħaddi minn esperjenza bħal din jirraġuna bħali. 
Il-fatt li t-tifla titkellem fil-miftuħ dwar dak li ġralha tiftaħlek il-ferita ta' dak kollu li għaddejt minnu?
Le, anzi.
Meta nismaha titkellem fuq il-mezzi tax-xandir jew quddiem in-nies, naf li qiegħda tagħmel ħafna ġid għal ħaddieħor.
Min ikun f'sitwazzjoni fejn jista' jagħti kilwa jaf jagħmel aktar kuraġġ.
Anke jien sibt ħafna appoġġ mill-għaqda li taħdem favur l-għoti tal-organi.
Issa jekk Alla jrid f'Ġunju li ġej se tiżżewweġ it-tifla.
Mument li iġri jasal, għax hi x-xew­qa tiegħi li ntellaha fuq l-artal.
Naħseb li l-aktar ġurnata li se nkun ferħan.
L-aktar jumejn li stennejt kienu meta ggradwat u li naraha tiżżewweġ.
Waħda għaddiet u l-oħra għadha ġej­ja ftit tax-xhur oħra.
Min jaf forsi mbagħad tagħmilni nannu.
Għax bil-kilwa aktar hemm ċans li mara jkollha tarbija. 
Tinsiex li mingħajr kilwa trid tqatta' diversi siegħat fil-ġimgħa fuq il-magna biex tnaddaflek id-demm.
Amy għamlet erba' xhur fuq il-magna.
Ħajtek rovinata għax għandek tlett ijiem fil-ġimgħa tkun trid tmur tnaddaf id-demm għal xi erba' siegħat kull darba. 
U tinsix li wara li tagħmel dak il-ħin kollu fuq il-magna tinillek il-pressjoni.
Erħilha li naf b'każ fejn kien hemm mara fuq il-magna li nqabdet tqila u welldet.
Iżda dan kien każ rari ħafna.
Illum niltaqa' ma' ħafna nies li ma jafunix u li jgħi­duli x'kuraġġ tagħmlilna Amy! U meta jgħiduli hekk inħossni kburi biha.
Hemm min għandu anke ritratti tagħha.
Amy għamlet ħafna kuraġġ lin-nies.
Inkluż lilna tal-familja.
Għalkemm ma xtaqtx li ġralha hekk, bl-istorja tagħha u l-mod kif iffaċċjat dak kollu li għaddiet minnu, kien ta' ispirazzjoni għal bosta.
Ftit tal-jiem ilu, ġiet waħda mara u qaltli, ftit ilu daħħluni l-isptar, fejn kont qiegħda mmut, u t-tifla tiegħek l-ewwel ma ġiet f'moħħi.
Ħaġa bħal din tagħmilni kburi ħafna li jien missierha.minnu.
Kompetizzjoni.
Fl-okkażjoni tal-50 sena mill-inkurunazzjoni tal-istatwa ta' San Ġużepp, l-Arċikonfraternità ta' San Ġużepp tar-Rabat qiegħda tniedi kompetizzjoni għal-logo kommemorattiv li se jintuża waqt dawn iċ-ċelebrazz­ jonijiet.
Id-disinn irid ikun fi stil kontemporanju u jinkludi l-kliem Kuruna fuq rasek qegħdnilek 1963-2013.
Min huwa interessat għandu jibgħat id-disinn tiegħu fuq karta jew f'format elettroniku permezz ta' CD lil Stepehen Pace, Segretarju tal-Arċikonfraternità, PO Box 9, Rabat, Malta sa mhux iktar mid-19 ta' Frar, 2012.
Ir-rebbieħ jitħabbar nhar l-10 ta' Marzu u jingħata rigal ta' €200 flimkien ma' tifkira tal-okkażjoni.
Premju.
Il-Kunsill Malti għall-Kultura u l-Arti nieda edizzjoni oħra tal-Premju Francis Ebejer, li huwa miftuħ għal kittieba ta' kull età, grad ta' esperjenza u nazzjonalità.
Id-drammi għand­hom ikunu bil-Malti.
Dan ma jeskludix l-użu ta' lingwi oħ­rajn, sakemm l-ilsien ewlieni jkun il-Malti.
Hemm tliet kate­goriji: kitba għat-teatru, kitba għat-tearu għat-tfal/żgħażagħ, u kitba ta' radjudrammi.
Il-linji gwida u l-formoli tal-app­likazzjoni jinsabu onlajn.
L-Għaqda Mużikali Beland taż-Żejtun ħarġet tliet DVD's ta' tliet kunċerti memorabbli u storiċi li l-banda tellgħet fis-sena li fiha ċċelebrat  il-150 sena mit-twaqqif tagħha.
Dawn id-DVDs juru l-Kunċert Funebri li sar f'April li għadda fil-Knisja Arċipretali taż-Żejtun, il-Musical' dwar l-istorja tal-Banda Beland A.D.1861 – Song Cycle li ttella' fuq iz-zuntier tal-Knisja Parrokjali taż-Żejtun f'Settembru, kif ukoll il-Kunċert Sinfoniku fit-Teatru Manoel li għalaq iċ-ċele­brazzjonijiet ta' dan l-anniversarju prestiġjuż, it-Tlieta, 13 ta' Diċembru, 2011.
Kull min hu interessat li jakkwista din il-kollezzjoni unika għandu javviċina lill-Kaxxier tas-Soċjetà, Robert Abela.
Evanġelizzazzjoni.
Illum, 16 ta' Jannar, fis-7.00 p.m., fiċ-Ċentru Parrokkjali Titu Bradsma, il-Balluta, se ssir laqgħa bit-tema:Alla jitkellem permezz ta' Ibnu.
Il-kelliem mistieden se jkun Patri Raymond Gatt O.P.
Kulħadd huwa mistieden biex jattendi.
Drama.
Is-Sezzjoni Żgħażagħ fi ħdan is-Soċjetà Mużikali Madonna tal-Ġilju tal-Imqabba se torganizza sensiela ta' korsijiet tad-drama.
Is-sessjonijiet sejrin isiru nhar ta' Tnejn u nhar ta' Erbgħa minn Augusto Cardinali u jibdew mil-lum, 16 ta' Jannar, fil-każin tal-istess soċjetà.
Jista' jattendi kulħadd.
Biex tirriserva post ċempel fuq 7994 7060 u għal aktar dettalji idħol fis-sit: www.talgilju.com.
Persuni b'diffikultajiet emozzjonali bħal ansjetà, solitudni, dipressjoni, eċċ… huma mħeġġin biex jattendu l-laqgħa tal-Emotions Anonymous li se ssir illum, 16 ta' Jannar, fil-kwartieri tal-Caritas, 5, Triq l-Iljun, il-Furjana, fis-6.00 p.m.
Qraba u ħbieb ta' dawn il-persuni jistgħu jattendu wkoll.
Għal aktar tagħrif ċempel fuq 79412338.
Wirja.
Fl-okkażjoni tal-40 anniversarju mill-mewt ta' Ninu Cremona, il-Ministeru għal Għawdex qed jorganizza wirja dwar ħajtu u ħidmietu fil-Banka tal-Ġurati fir-Rabat, Għawdex.
Il-wirja se tibqa' miftuħa għall-pubbliku sal-20 ta' Jannar.
Hemm esebiti ritratti storiċi, manuskritti, kotba u oġġetti oħrajn marbutin mal-ħajja u l-ħidma ta' Ninu Cremona.
Veterani Laburisti.
L-Għaqda Veterani Laburisti avżat li l-workshop li se torganizza nhar il-Ħamis, 19 ta' Jannar, fil-Lukanda Excelsior bħala parti mill-Konferenza Ġenerali tal-Partit Laburista, se tibda fid-9.30 a.m.
u mhux fl-10.00 a.m.
kif avżat fil-programm mibgħut lid-delegati.
Ir-reġistrazzjoni se tiftaħ fid-9.00 a.m.
Barocco Cultural Events se jerġgħu  jippreżentaw  il-kunċert Tea for  Two, li kif jixhed ismu se jiffoka fuq kanzunetti meħudin minn films mużikali li baqgħu klassiċi sal-lum.
Il-kunċert se jsir fis-Sagrestia Vault, Valletta Waterfront, nhar il-Ġimgħa, 20 ta' Jannar.
Jieħdu sehem il-kantanti s-soprano Martia Bezzina u t-tenur Frans Mangion, akkumpanjati fuq il-pjanu minn Ramona Zammit Formosa.
Wara l-kunċert ikun hemm bibita.
Biex tirriserva post ċempel fuq 79680952 jew imejl fuq:  bookings@baroccomalta.com. 
Kunċert.
Il-Banda L-Unjoni ta' Ħal Luqa se ttella' l-Kunċert Annwali tagħha nhar is-Sibt, 21 ta' Jannar, fis-7.30 p.m., fit-Teatru Metaonia ta' Ħal Luqa.
Dan il-kunċert se jkun differenti minn dawk ta' snin  oħrajn billi flimkien mal-Banda L-Unjoni, taħt id-direzzjoni tas-Surmast John David Zammit, se jieħu sehem  il-kantant popolari Freddie Portelli li se jkanta għadd ta' kanzunetti minn tiegħu u li ġew irranġati għall-banda.
Il-programm jinkludi wkoll mużika oħra li tvarja minn dik klassika għal mużika pop.
Kulħadd  mistieden.
Għal aktar dettalji idħol fis-sit.
Is-Sezzjoni Żgħażagħ fi ħdan is-Soċjetà Mużikali Madonna tal-Ġilju tal-Imqabba se jorganizza lejl ta' divertiment bl-isemBoogie Night, nhar is-Sibt, 21 ta' Jannar, fil-każin, mit-8.30 p.m.
'il quddiem.
Ikun hemm mużika provduta minn DJ Big John.
Dħul mingħajr ħlas.
Trabi lill-Madonna.
Iċ-Ċerimonja tal-Preżentazzjoni tat-Trabi lill-Madonna, organizzata kull sena mill-Azzjoni Kattolika f'Għawdex fis-Santwarju Ta' Pinu se ssir nhar is-Sibt 28 ta' Jannar, bħas-soltu qrib il-festa tal-Preżentazzjoni ta' Ġesù fit-Tempju (il-Gandlora).
Il-ġenituri huma mistednin għal-Liturġija tal-Kelma mmexxija mill-Isqof Mario Grech fl-4.30 p.m., li matula se jiġu preżentati lill-Madonna uliedhom mgħammdin.
Imħeġġin jieħdu xemgħa ħamra biex jipparteċipaw b'mod sħiħ f'din l-opportunità li jisimgħu l-messaġġ ta' Mons.
Isqof għalihom.
Il-ġenituri mitubin jikkuntattjaw lill-organizzaturi sal-Ħadd, 22 ta' Jannar, biex ikunu preparati ċ-ċertifikati li jitqassmu: Pauline Bezzina (21551967), Netta Camilleri (21551022) jew Ġuża Grech (27553822).
Żagħżugħ imut wara ħabta bil-karozza ma’ siġra.
Steve Micallef ta' 23 sena mill-Imtarfa tilef ħajtu traġikament wara li kien involut f'aċċident tat-traffiku f'Ħ'Attard.
L-aċċident seħħ ftit metri 'l bogħod minn fejn f'Ottubru li għadda seħħet traġedja oħra li fiha tilef ħajtu Michael Sciberras ta' 37 sena minn Ħ'Attard.
L-aċċident li fih kien involut Micallef seħħ ilbieraħ għall-ħabta tas-1.16 a.m.
fi Triq l-Imdina, jew kif ħafna jafuha bħala t-triq tar-Rabat.
Dak il-ħin Micallef kien qed isuq karozza Toyota Vitz sewda fid-direzzjoni tar-Rabat meta skiddja fiż-żlieq li kien hemm fit-triq b'konsegwenza li tilef il-kontroll tal-karozza.
Kif il-karozza bdiet tiskiddja, din marret fuq in-naħa l-oħra tat-triq u baqgħet dieħla b'impatt qawwi f'siġra fuq in-naħa tax-xellug.
Għalkemm id-daqqa kienet fuq in-naħa tal-passiġġier, li b'xorti tajba ma kien hemm ħadd ma' Micallef, xorta waħda jidher li mal-impatt vjolenti mas-siġra ż-żagħżugħ aktarx ħabat rasu mal-pilastru tal-bieba.
Sewwieqa oħrajn li raw il-karozza maħbuta fis-siġra waqfu jagħtu l-għajnuna lil Micallef.
Dak il-ħin kienet għaddejja karozza tal-Pulizija mill-Iskwadra tal-Mobile li fiha kien hemm is-Surġent Nicky Farrugia flimkien mal-Kuntistabbli Gerry Scerri li waqfu biex jassistu. 
Fil-fatt sakemm waslet l-ambulanza l-Pulizija bdew jamminstraw in-nifs artifiċjali fuq Micallef.
Ftit tal-ħin wara waslet l-ambulanza b'infermier li kompla jagħti l-għajnuna medika lil Micallef.
Fuq il-post marru l-membri tal-Protezzjoni Ċivili, imma ma kellhomx għalfejn iqaċċtu partijiet tal-vettura biex jinħareġ Micallef.
Wara li ddaħħal fl-ambulanza t-tim mediku kompla għaddej bil-kura fejn l-ambulanza kienet skortata lejn l-Isptar Mater Dei mill-istess Pulizija tal-Mobile.
Kif Steve Micallef iddaħħal fid-Dipartiment tal-Emerġenza t-tobba u l-infermiera komplew b'tentattiv iddisprat biex jippruvaw isalvawlu ħajtu.
Iżda kawża tal-ġrieħi gravissimi li sofra Micallef ġie ċċertifikat mejjet.
B'dan l-ewwel aċċident fatali tat-traffiku għal din is-sena ġie informat il-Maġistrat Dr Neville Camilleri li ordna inkjesta fejn ħatar lill-Perit Richard Aquilina, lill-Espert tat-Traffiku Mario Buttiġieġ, lill-Avukat Anthony Cutajar u lit-Tabib Forensiku Mario Scerri bħala esperti tal-Qorti flimkien mal-Pulizija tal-Fotografija. 
Fuq il-post tal-aċċident marru wkoll il-Pulizija tad-Distrett immexxijin mill-Ispettur Carol Fabri flimkien mas-Surġenti Alan La Grasta u Stephen Micallef li ħejjew rapport tal-każ. 
Sakemm tlesta l-aċċess il-parti tat-triq minn ħdejn ir-roundabout fejn hemm il-pompa tal-petrol sad-daħla li tagħti għal Ta' Qali nżammet magħluqa għat-traffiku.  
Dan l-aċċident seħħ qrib kamra f'għalqa li hija bħal dik li hemm ftit metri 'l bogħod minn fejn Michael Sciberras ta' 37 sena minn Ħ'Attard miet fil-15 ta' Ottubru meta kien bil-mutur tiegħu.
Dakinhar Sciberras kien fi triqtu lejn il-port fejn kellu jiltaqa' ma' grupp ta' ħbieb biex jaqbdu l-katamaran biex iqattgħu ġurnata Sqallija.
Iżda ftit qabel it-3.30 a.m.
karozza Chrysler 300c misjuqa minn Clive Tanti ta' 23 sena mill-Imġarr, Malta, li kien sejjer fid-direzzjoni opposta, marret fuq in-naħa l-oħra tat-triq wara li Tanti tilef il-kontroll tagħha b'konsegwenza li Sciberras spiċċa jittajjar minn fuq il-mutur.
Tant id-daqqa kienet qawwija li Sciberras spiċċa fuq siġra fejn għal aktar minn ħames sigħat ħadd ma seta' jsib fejn kien. 
Fil-fatt il-katavru tiegħu kien lokalizzat permezz ta' ħelikopter tal-FAM.
Waqt li 75% tal-Maltin jemmnu li għandna nitħallew inkomplu naħdmu wara l-età tal-pensjoni, huma biss 23% li jgħidu li huma stess jixtiequ jkomplu jaħdmu aktar fit-tul.
Hekk ukoll, il-maġġoranza tal-Maltin huma konxji li l-popolazzjoni tal-Ewropa qiegħda tikber fiż-żmien, iżda 36% biss huma mħassbin dwar dan l-iżvilupp.
Dan jikkuntrasta bil-qawwi mal-perċezzjonijiet ta' dawk li jfasslu l-politika li jħarsu lejn it-tixjiħ demografiku bħala sfida ewlenija. 
Dan jirriżulta minn stħarriġ ġdid tal-Ewrobarometru ppreżentat mill-Kummissjoni Ewropea fl-okkażjoni tal-bidu tas-Sena Ewropea 2012 tal-Anzjanità Attiva u s-Solidarjetà tal-Ġenerazzjonijiet li għandha l-għan li tqajjem għarfien dwar il-kontribut ta' dawk li huma aktar anzjani lejn is-soċjetà u li ġġib 'il quddiem miżuri li joħolqu opportunitajiet aħjar biex l-anzjani jibqgħu attivi. 
Mill-istħarriġ jirriżulta li għal dak li għandu x'jaqsam mal-impjieg, wieħed biss minn kull tliet Maltin (31%) jaqbel mal-idea li l-età uffiċjali tal-pensjoni trid tiżdied sal-2030, minkejja li din issa saret prijorità politika ċara f'ħafna stati membri tal-UE.
L-idea li jikkombinaw xogħol parttime ma' pensjoni parzjali tappella lil 47% tal-Maltin, aktar minn irtirar totali.
Dwar l-impjieg li għandhom illum, il-Maltin jaħsbu li se jkunu kapaċi jibqgħu jagħmlu x-xogħol tal-lum sal-età ta' 57.3 snin kontra l-età ta' 61.7 snin tal-medja Ewropea.
Minn fost dawk li qalu li lesti li jkomplu jaħdmu wara l-età tal-pensjoni skont ix-xogħol tagħhom, il-ħaddiema klerikali (28%) huma aktar disposti li jagħmlu dan, waqt li l-inqas persentaġġ (22%) kienu l-ħaddiema manwali.
Huma biss 23% tal-Maltin li jaħdmu għal rashom, nofs il-medja Ewropea, li lesti li jaħdmu aktar fit-tul, waqt li 24% tal-maniġers Maltin qalu li jagħmlu l-istess.
Minn fost il-Maltin intervistati, 6% qalu li fl-aħħar sentejn ġew diskriminati fuq il-post tax-xogħol minħabba li huma meqjusin bħala anzjani ħafna waqt li 15% qalu li osservaw it-tali diskriminazzjoni.
Kien hemm 4% li ġew diskriminati u 5% osservawha fl-aċċess għall-prodotti u servizzi finanzjarji; 3% kienu diskriminati personalment waqt li 5% osservawha fl-għoti tal-kura tas-saħħa; 2% kienu diskriminati u 5% osservawha f'attivitajiet ta' divertiment, waqt li 1%  kienu diskriminati u 6% osservawha fl-aċċess għall-edukazzjoni u t-taħriġ.
Kważi sebgħa minn kull għaxar Maltin (68%) jgħidu li huwa pożittiv il-mod ta' kif huma meqjusin il-persuni ta' 55 sena jew aktar f'Malta.
Daqstant ieħor, għall-biċċa l-kbira taċ-ċittadini, dawk li għandhom 55 sena jew aktar għandhom irwol ewlieni f'oqsma ewlenin tas-soċjetà.
88% tal-Maltin jaħsbu li dawn jistgħu jagħtu kontribut billi jieħdu ħsieb in-neputijiet; 82% bħala appoġġ finanzjarju għall-familji tagħhom; 77% bħala konsumaturi kif ukoll bħala persuni li jieħdu ħsieb membri tal-familji morda jew b'diżabilità; 76% bħala persuni li jaħdmu bi qligħ, u 65% jaħsbu li dan jista' jsir b'xogħol voluntarju għalkemm kienu biss 13% li qalu li qegħdin jieħdu sehem attiv jew jagħmlu xogħol voluntarju.
Kważi nofs mill-Maltin intervistati (49%) jaħsbu li biex il-Gvern jgħin lil dawk il-persuni li jieħdu ħsieb membri anzjani tal-familja, dan għandu jagħti xi renumerazzjoni finanzjarja għall-kura li jipprovdu.
Kien hemm ukoll minn semma’ sigħat flessibbli ta' xogħol (42%); krediti għall-pensjoni għall-perjodu li jipprovdu l-kura (31%); id-dritt li titlaq mix-xogħol temporanjament (28%); jingħataw taħriġ b'xejn dwar kif jipprovdu l-kura (23%); ikollhom id-dritt li jaħdmu partajm (16%); u li jkunu intitolati għal vaganza annwali bil-kura li tingħata tiġi mħallsa mill-fondi pubbliċi matul dan iż-żmien (5%).
Mistoqsijin x'titjib hemm bżonn isir biex iż-żona lokali tagħhom issir aktaraddattagħal kull età, 47% tal-Maltin semmew it-toroq u s-sigurtà fit-triq; 45% talbu faċilitajiet għall-anzjani biex jibqgħu f'saħħithom; 40% jridu trasport pubbliku adegwat; 25% jixtiequ żoni pubbliċi bħal parks adattati għalihom, waqt li 11% semmew bini pubbliku, postijiet kummerċjali u banek.
Kważi sebgħa minn kull għaxar Maltin (68%) jaħsbu li organizzazzjonijiet tal-anzjani u NGOs għandhom irwol pożittiv fil-ġlieda kontra l-isfidi tal-popolazzjoni li qiegħda tixjieħ f'Malta.
Kien hemm 65% li semmew organizzazzjonijiet reliġjużi u tal-Knisja; 60% lill-Gvern nazzjonali; 54% lill-awtoritajiet lokali u reġjonali; 46% jsemmu lill-istituzzjonijiet tal-Unjoni Ew­opea; 39% semmew lill-mezzi tax-xandir u l-ġurnalisti; waqt li 33% jsemmu lit-trejdunjins.
Abbuż fi Transport Malta a skapitu tal-ħaddiema.
Ħa ngħidlek storja li smajt.
Nitolbok tivverifikaha u tieħu passi jekk vera.
Skrivana u oħrajn bħalha taħdem mat-Transport Malta permezz ta' kumpanija SSL ibbażata f'Tas-Sliema.
Din l-iskrivana u oħrajn forsi wkoll f'entitajiet governattivi oħrajn minbarra TM trid iġġedded il-kuntratt kull xahar.
Barra minn hekk skont kif allegawli, qaluli, il-paga dovuta lilha u li titħallas mill-kumpanija bi flus minn TM li kkuntrattjatha suppost  huma ta' €900 fix-xahar fuq ġimgħa ta' 40 siegħa, iżda l-kumpanija tagħtiha biss €700, differenza ta' €200 fix-xahar, kważi 20%.
Qisha l-istorja riċenti bħal dawk l-infermiera mill-Pakistan li biex jaħdmu mad-dipartiment tas-saħħa allegaw li kienu qed iħallsu kummissjoni mhux ħażin lill-Maltin talli ġew jaħdmu f'Malta! Barra minn hekk, inti taf li kuntratt ta' xahar isir definit wara jekk ikomplu jħaddmuhom.
U għaliex għandha TM, jekk vera din, timpjega nies b'xogħol prekarju daqshekk u ma timpjegax direttament meta hawn dan il-qagħad kollu? Minn sorsi li għandi  jgħiduli li meta jiġi kkuntrattjat ħaddiem minn kumpanija li għandha ħaddiema għax-xogħol fuq il-kotba tagħha din it-tali kumpanija titħallas darbtejn u nofs aktar mill-paga li se jieħu l-ħaddiem! Vera din? Għax allura TM tista’ timpjega ħames min-nies bil-paga għall-flus li tħallas lill-privat biex jipprovdilha l-ħaddiema! U xi drittijiet għandhom ħaddiema bħal dawn, speċjalment in-nisa? Hemm xi kummissjoni moħbija? U min għandu interess fiha din, Wenz?
Il-PM jgħid li pajjiżna skansa l-maltemp.
Meta għalaq il-Kunsill Ġenerali tal-Partit Nazzjonalista, li din id-darba kellu t-tema Kburin b'pajjiżna għax nemmnu f'pajjiżna, il-Prim Ministru qal li l-maltemp ekonomiku li għaddej madwarna, pajjiżna rnexxielu jiskansah.
Huwa qal li dan huwa mument serju ħafna għall-Ewropa u għad-dinja u aħna rridu ngħinu biex kemm jista' jkun, din il-problema tibda tmur għall-aħjar.
F'diskors ikkaratterizzat minn kritika lejn il-Partit Laburista, il-Prim Ministru għamel għaxar mistoqsijiet lill-Kap tal-Oppożizzjoni Dr Joseph Muscat, u qal li jippretendi tweġiba dwarhom illum stess, meta f'diskors ta' sagħtejn illejla, Muscat se jkun qiegħed iwieġeb għad-diskors tal-Baġit fil-Parlament.
Sadanittant, il-Partit Laburista qal fi stqarrija li l-Prim Ministru qata' qalbu li jsolvi l-problemi li ħoloq hu stess u qiegħed jistaqsi lil Joseph Muscat isolvihomlu.
Jixtieq ħajja ġdida.
Il-kelma li qalli qabel ma telaq baqgħet tidwi f'widnejja:Meta kont il-ħabs, kont ngħix aħjar mill-ħajja li qiegħed ngħix bħalissa.
Niekol biss gallettini tal-Unjoni Ewropea, u tè.
Dan issejjaħlu pajjiż li laħaq il-livelli kollha meħtieġa mill-Unjoni Ewropea, daqskemm ilu jiftaħar Gonzi, li pajjiżna mhux fi kriżi?
Kelli x-xorti li nhar il-Ġimgħa nindirizza l-konferenza ġenerali tal-Partit Laburista.
Nistqarr ikolli ngħid li nammira l-għaqda li għandna fil-Partit tagħna.
Għaqda mingħajr fruntieri, u dan minħabba tmexxija għaqlija bi strateġija waħda, dik li nkunu dak il-partit li jitniżżel fl-istorja bħala l-veru partit li jindirizza l-problemi soċjali, il-burokrazzija, il-faqar, l-anomaliji kollha li jeżistu fil-liġijiet kostituzzjonali ta' pajjiżna.
Jeħtieġ li jkollna tmexxija friska, tmexxija li b'għaqal issib soluzzjonijiet għal diversi problemi li ntefgħu bla bżonn fuq il-poplu tagħna.
Jeħtieġ li jkollna Gvern li jindirizza l-problemi fis-saħħa bħal-listi ta' stennija li ma jispiċċaw qatt, il-kontijiet tad-dawl u l-ilma li kissru l-familji, it-tberbiq bla rażan ta' flus il-poplu fuq proġetti li setgħu jistennew.
Hemm bżonn li jkollna tmexxija fejn is-sinjur jiġi stmat ta' sinjur, iżda l-fqir jiġi mgħejjun jitla' tarġa, u mhux bħal granċ jimxi dejjem pass lura.
Din hi t-tmexxija li jien nemmen li pajjiżna għandu jkollu, għall-ġid ta' kulħadd, għall-kbir u għaż-żgħir, għall-fqir u għas-sinjur.
Nemmen li tmexxija b'għaqal biss tista' tkun is-soluzzjoni li pajjiżna jerġa' jieħu l-istabbiltà tiegħu.
Kuraġġ!
It-tbatijiet fuq il-poplu se jkomplu.
Il-Kunsill Nazzjonali tal-General Workers Union ilbieraħ sostna li mill-Baġit 2012 ħareġ li t-tbatijiet fuq il-poplu se jkomplu u għalhekk iqis li dan il-Baġit żamm 'il bogħod minn dak mistenni.
Fi stqarrija l-General Workers Union innotat li l-miżuri li twettqu f'dan il-Baġit (dejjem jekk dawn il-miżuri jitħaddmu kif imwiegħed) itaffu ftit mill-piżijiet li qed iġorr parti mill-klassi medja, fosthom bit-tnaqqis fit-taxxa ta' dħul għall-ġenituri li jaħdmu u għandhom l-ulied, biż-żieda fiċ- children’s allowance u b'miżuri oħrajn ta' inċentivi għal min ma jinqediex fuq servizzi tal-Gvern, bħal żieda fl-inċentiv fiskali għall-ġenituri li jibagħtu lil uliedhom fl-iskejjel mhux governattivi.
Ta' min jenfasizza li fuq livell nazzjonali dawn il-miżuri ma jtaffux mill-piżijiet enormi li qed iġorr il-poplu Malti, aktar u aktar li dawn l-inċentivi jolqtu biss faxxa żgħira tal-poplu Malti.
Fuq kollox il-kontijiet qawwijin tad-dawl u l-ilma ma ġewx imtaffijin. 
Il-GWU qalet li qed tinsisti mal-Gvern fuq il-ħtieġa li dawn il-kontijiet jiġu riveduti 'l isfel.
Qalet ukoll li għandha tingħata garanzija ċara mill-Gvern li dawn il-kontijiet ma jerġgħux jiżdiedu fis-sena li ġejja.
Jidher ċar li l-Gvern mhux qed joffri din il-garanzija b'effett li l-inċertezza fuq il-ħaddiema u l-pensjonanti se jibqgħu hemm.
Dwar iż-żieda fil-leave tal-maternità l-GWU tqis li din il-miżura ddaħħlet fis-seħħ u għalhekk, il-GWU se tippersisti li l-ħaddiema jingħataw paga sħiħa fil-każi fejn il-paga tkun iktar mill-€160 fil-ġimgħa li ddikjara l-Gvern.
Il-GWU tikkundanna li ħafna mill-proposti tagħha ma ġewx indirizzati.
 Fost il-punti msemmijin fid-dokument tal-GWU ta' qabel il-Baġit,  il-GWU terġa' tfakkar lill-Gvern fuq;
In-neċessità li jiġu riveduti 'l isfel il-kontijiet tad-dawl u l-ilma biex nerġgħu nagħtu ftit nifs lill-industrija u fuq kollox lill-ħaddiema u l-pensjonanti tagħna.
Din ir-realtà ġdida ta' dawn il-kontijiet terġa' tirrikjedi reviżjoni fil-weigħtings ta' nefqa li ħarġu mill-aħħar  Household Budgetary Survey..
Għandu jiġi inċentivat aktar l-użu tal-kuntratt indefinit biex dan  jipprovdi iktar sigurtà tal-impjieg għall-ħaddiema, u jkun flessibbli biżżejjed biex iħeġġeġ lil min iħaddem jimpjega n-nies. 
Il-Gvern għandu jassigura inqas burokrazija fejn jidħlu l-approvazzjonijiet neċessarji għall-investiment ġdid u ma nerġgħux nisimgħu problemi li l-Gvern ma setax iwettaq l-obbligi tiegħu fejn jidħlu investimenti sostanzjali fil-pajjiż bir-riskju li nipperikolaw dawn l-investimenti u nitilfu l-opportunità ta' xogħol ġdid u produttiv fil-pajjiż.
Għandu jkun hemm miżuri konkreti biex il-postijiet tax-xogħol ikunu nieqsa minn kull inċidenti u mard industrijali.
Għandu jsir qbil mal-banek kummerċjali fuq sistema ta' moratorju fuq il-ħlas lura fuq is-self għall- xiri ta' djar meta xi ħadd mill-familja jispiċċa bla impjieg.
Għandu jsir titjib fil-kundizzjonijiet għal dawk li jaħdmu għal rashom.
Għandu jiġi aġġornat il-mekkaniżmu tal-COLA biex dan verament jirrifletti l-pożizzjoni tal-ħaddiema u l-pensjonanti Maltin. 
Iż-żieda għall-għoli tal-ħajja għandha tiġi bbażata fuq il-Paga Medja Nazzjonali hekk kif maħduma mill-Uffiċċju Nazzjonali tal-Istatistika.
L-Anzjani għandhom jingħataw sħiħ il-bonus ta' Marzu u Settembru u kull żieda li tingħata lill-ħaddiema fil-forma ta' bonus flok żieda fil-paga, tiġi riflessa wkoll fil-pensjoni.
Il-Pensjoni Minima Nazzjonali għandha tkun mhux inqas minn 60% tad-dħul medjan għal kulħadd u mhux biss għal dawk li twieldu wara l-1962.
L-għafsa fiż-żieda tal-kontijiet tal-enerġija qed jinħass ferm negattiv fuq dan is-settur u din il-miżura żgur se tikkumpensa xi ftit għal dan il-għan.
Wieħed tajjeb ukoll jinnota li parti minn din iż-żieda se terġa' tmur lura għand il-Gvern fil-forma ta' taxxi u bolla tas-Sigurtà Soċjali.
Għandu jsir investiment fis-settur tas-Saħħa ħalli tiġi żviluppata l-kura primarja u preventiva f'pajjiżna b'enfasi biex tiżdied l-aċċessibilità fiċ-Centri tas-Saħħa ħalli titnaqqas id-dipendenza kbira fuq l-Isptar Mater Dei. 
Għandu jkun hemm investiment akbar fil-kura preventiva li hija ferm kruċjali biex nassiguraw titjib fil-livell tal-għajxien tal-poplu Malti.
Ma għandu jsir l-ebda tnaqqis għal min għandu xi għajnuna soċjali.
Fuq kollox il-GWU tinsisti li l-attitudni lejn is-servizzi soċjali għandha tinbidel u ssir waħda pożittiva.
Jingħata taħriġ bil-għan li jingħataw Green Job Qualifications'.
Il-Gvern ħabbar skemi biex jinħaffru interessi u penali mid-Dipartiment tal-VAT għal dawk it-taxpayers  li ma ħallsux il-VAT tul is-snin.
Għall-GWU dan  jimplika amnestiji fuq ammonti dovuti minn xi taxpayers  fejn jirrigwardja l-VAT.
Il-GWU tagħmilha ċara li hi ma taqbilx ma' dawn l-amnestiji li jmorru kontra kull prinċipju tal-Ġustizzja Soċjali. 
Fuq kollox il-ħaddiem qed ikollu jħallas għall-abbużi ta' dawk li jevadu t-taxxa u l-Gvern b'dawn l-amnestiji qed jippremja proprju dan l-aġir.
Iż-żidiet imħabbrin fil-Baġit żgur ma jagħmlux tajjeb għat-tbatijiet li qed iġorr il-poplu biż-żidiet fit-taxxi, tariffi u l-għoli tal-ħajja ta' dawn l-aħħar snin.
Il-GWU tinsab imħassba ferm bil-livell ta' faqar moħbi li jinsab fil-pajjiż u li kulma jmur qiegħed dejjem jiżdied iktar.
Ta' min ifakkar kif f'dawn l-aħħar snin il-paga reali naqset b'5%. 
Huwa għalhekk li l-GWU tibqa' tinsisti mal-Gvern li għandhom jiġu ffriżati fuq perjodu ta' żmien maqbul mal-Imsieħba Soċjali, l-hekk imsejħa Government Induced Costs'.
Hu ċar li dawn iż-żidiet se jkollhom effett inflazzjonarju fuq l-ekonomija Maltija bir-riżultat li ż-żieda mħabbrin fuq materja prima se jkollha impatt negattiv fuq il-livell tal-għajxien tal-ħaddiema u l-pensjonanti.
Fl-istess ħin, il-GWU tibqa' tinsisti mal-Gvern fuq in-neċessità ta' kumpens għall-għoli tal-ħajja darbtejn fis-sena skont il-kejl imħabbar mill-Indiċi tal-Prezzijiet. 
Dan il-Baġit iħalli mistoqsijet mhux imweġbin.
Fil-Baġit ma jissemma xejn x'se jagħmel il-Gvern biex jonqos ix-xogħol prekarju f'pajjiżna.
F'dan il-qasam il-GWU kienet l-ewwel organizzazzjoni li semmgħet leħinha kontra x-xogħol prekarju.
F'dan il-Baġit il-Gvern mhux biss ma tax widen għall-proposti tal-GWU dwar ix-xogħol prekarju imma jidher ukoll li l-Gvern mhux bi ħsiebu jindirizza l-problema tax-xogħol prekarju u b'dan qed jikkonferma li huwa kompliċi biex ix-xogħol prekarju jiġi pperpetwat anke bl-għoti ta' tenders prekarji minnu, minn dipartimenti tiegħu u minn aġenziji u entitajiet pubbliċi.
Fil-Baġit il-Gvern qal li se jdaħħal mas-€46 miljun iktar mill-Bolla tas-Sigurtà Soċjali iżda fl-istess ħin naqas milli jgħid kif se jdaħħal dawn il-flus.
Il-GWU tistenna spjega; 
Kif il-Gvern qiegħed jipproġetta dħul ta' €10,000 mit-Tariffi tar-Teġistrazzjoni tat-Twelid, meta fis-snin li għaddew, dan qatt ma kien imsemmi.
Kif il-Gvern, filwaqt li s-sena l-oħra daħħal €90,953 mit-Tariffi tar-Reġistru taż-Żwieġ, għas-sena li ġejja qiegħed jipproġetta li se jdaħħal €200,000.
Kif  il-Gvern qed jistma li se jġib lura €52 miljun li kien sellef lill-Air Malta iżda fl-istess waqt fil-Baġit qal li se jalloka €20 miljun biex tissaħħaħ il-vijabbiltà tal-Air Malta fis-snin ta' wara, skont il-Pjan ta' Ristrutturar.
Kif il-Gvern qed jippjana li se jżid b'€60,000 d-dħul tiegħu, għal €13-il miljun, minn Djar u Istituzzjonijiet tal-Anzjani, meta fil-Baġit 2012, ħabbar għotja ġdida ta' €300 fis-sena lill-Anzjani ta' 'il fuq minn 80 sena li jgħixu b'mod indipendenti fi djarhom.
Jidher ċar li l-Gvern f'dan il-Baġit m'għamel xejn biex inaqqas it-tbatijiet minn fuq il-poplu li ħoloq hu stess fil-baġits preċedenti.
Il-GWU tħoss li bl-attitudni tiegħu l-Gvern mhux qiegħed jaħdem bis-serjetà biex inaqqas mill-piżijiet li huwa stess tefa' fuq il-poplu u minħabba f'hekk il-Poplu mhux qed ikollu ħajja aħjar.
Il-Prim Ministru u l-Ministri ma jistgħux iħossu t-tbatijiet li qed iħoss il-Poplu għax huma komdi u għalihom innifishom ħadu €500 fil-ġimgħa u kif ukoll kull żieda għall-għoli tal-ħajja u ħallew lill-ħaddiema u l-pensjonanti mgħobbijin bil-piżijiet.
Lill-President Amerikan Barack Obama nistħajlu l-Gvern Laburista tal-1971-1987.
Barack Obama huwa Laburista f'termini Maltin.
Il-Partit Demokratiku Amerikan huwa l-ekwivalenti għall-Partit Laburista ta' Malta.
Għandu f'moħħu dejjem u kullimkien l-interessi tal-klassi tal-ħaddiema Amerikana l-ewwel u qabel kollox.
Il-Partit Repubblikan Amerikan huwa bħall-PN: Partit tal-Kapitalisti u tan-nies għonja u setgħana.
Barack Obama ilu kważi erba' snin jipprova jgħaddi liġijiet favur il-klassi tal-ħaddiema Amerikana imma qatt ma jirnexxilu jagħmel dan, għax m'għandux maġġoranza assoluta ta' membri la fis-Senat u lanqas fil-Kamra tar-Rappreżentanti.
Ma jistax jiċċaqlaq.
La 'l hemm u lanqas 'l hawn.
Ried idaħħal Skema Nazzjonali tas-Saħħa biex il-fqar ukoll ikunu jistgħu jkollhom servizzi  tas-saħħa, bla ħlas, imma r-Repubblikani żammewh milli jagħmel dan.
Għax ma ridux li s-sidien tal-fabbriki u l-Istat jagħmlu tajjeb għall-mard, l-uġigħ u l-operazzjonijiet tal-ħaddiema.
U din il-Liġi taret mar-riħ.
Jekk għandek il-flus għamilhom.
Jekk m'għandekx flus insihom.
Issa Barack Obama imbarka fuq pjan ta' ħolqien tax-xogħol għal14-il miljun Amerikan bla xogħol.
Pjan li se jkun jiswa $450 biljun bl-isem ta' American Jobs Act.
$50 miljun minnhom iridhom imorru għall-infrastruttura tal-pajjiż.
U jrid jagħti tnaqqis fit-taxxi lis-sidien biex joħolqhulu l-impjiegi.
Imma r-Repubblikani diġà qalulu li ma jaqblux ma' dan il-pjan.
Għax lanqas ir-Repubblikani nfushom ma jafdawhom lis-Sidien tal-Fabbriki u Korporazzjonijiet Multinazzjonali.
Hekk iridu s-Sidien Kapitalisti Amerikani lil xi ħadd li jnaqqsilhom it-taxxi ħalli b'dan il-qtugħ fit-taxxi jkollhom flus biex jixxalaw aktar milli qegħdin jixxalaw bħalissa.
U mela se joqogħdu jħabblu rashom kif u fejn se jimpjegaw iktar ħaddiema.
Imbagħad taħt Gvern ta' Barack Obama li ma jriduhx jagħmel erba' snin oħra fil-Gvern għax appuntu huwa gvern tal-ħaddiema.
Barack Obama jaf li bil-bailouts b'kollox li kien ta lill-banek fl-2008 il-qagħad żdied flok naqas.
Jiġifieri l-bailouts servew biss biex Barack Obama salva lill-bankieri u lill-banek.
Imma salva l-impjiegi tal-ħaddiema?
Fil-fehma tiegħi kulma jrid jagħmel Barack Obama biex joħloq xogħol kbir fl-Amerika huwa li jibda joħloq il-Korpi tax-Xogħol taħt dixxiplina militari bħalma kien għamel il-President Roosevelt fis-snin 30.
Ladarba lest li jonfoq $450 biljun għall-ħolqien tal-impjiegi.
U ma jiġix bżonn il-Kapitalisti Amerikani li ma jriduhx fil-Gvern għal erba' snin oħra.
Imma l-klassi tal-ħaddiema Amerika bla xogħol lilu terġa' tivvota b'maġġoranza kbira.
Lest li jonfoq $50 biljun fl-infrastruttura biss.
U x'hemm aqwa mill-korpi tax-xogħol għall-infrastruttura u x-xogħol tal-bini? L-impjiegi joħloqhom l-Istat b'dik is-somma flus, flok il-Kapitalist.
Ir-Repubblikani għandhom imnejn jaċċettaw pjan bħal dan għall-Korpi tax-Xogħol ta' Emerġenza taħt Dixxiplina Militari, ladarba mhux se joqgħod idejjaq lis-sidien Kapitalisti Amerikani.
Id-dixxiplina militari trid tkun hemm għax inkella kulħadd jibda jiskarta minn fuq ix-xogħol u x-xogħol ma jitlax.
Meta ngħidu Dixxiplina Militari jfisser biss li dawn il-ħaddiema jkollhom nies tas-sengħa u professjonisti bħal inġinieri ċivili u periti mill-Armata jmexxuhom u jqassmuhom fuq ix-xogħlijiet meħtieġa mill-Gvern, u mhux se jsuqu bastimenti tal-gwerra u ajruplani.
Lanqas mhuma se jmorru jiġġieldu fl-Afganistan u fl-Iraq.
Meta l-President Roosevelt kien għamel il-Korpi tax-Xogħol ta' Emerġenza fis-snin 30, l-elettorat Amerikan ma riduhx jinżel minn President Amerikan.
U għaliex dan l-artiklu semmejtu 'Xebh ma' Barack Obama'?
Barack Obama nistħajlu l-Gvern Laburista tal-1971-1987 u l-Partit Repubblikan nistħajlu l-Partit Nazzjonalista fl-Oppożizzjoni.
In-Nazzjonalisti kienu kontra kollox.
Kontra kulma kien jipproponi, jagħmel u jwettaq Gvern Laburista.
Semmuli kull ħaġa li għamel Gvern Laburista f'dawn is-snin u ngħidilkom jekk l-Oppożizzjoni Laburista vvotatx kontra tagħha bil-qalb.
Nixtieq insemmi wkoll is-snin ta' qabel ta' żmien it-Tabib Pawlu Boffa u Gerald Strickland.
Kienu kontra kollox.
Jiena kont qlajthielhom il-Gvern ta' kontra kollox.
Ibda mil-Liġi fejn l-omosesswalità ma kinitx baqgħet aktar offiża kriminali.
Iċ-Children’s Allowance u l-vot mat-18-il sena.
Il-ġimgħa ta' 40 siegħa xogħol imqassmin fuq ħamest ijiem bis-Sibt il-jum kollu btala.
Il-bonus tal-aħħar tas-sena u l-Paga Minima Nazzjonali.
L-Air Malta u s-Sea Malta u l-assi kollha li qabel kellha Malta u li llum jinsabu f'idejn il-barranin.
Tmiem tat-turrufnament tal-klassi tal-ħaddiema minn Malta lejn l-Awstralja.
Fl-antik insemmu: l-Workmen's Compensation Act, il-Pensjoni tax-Xjuħ u tar-Romol, Skema Nazzjonali tas-Saħħa, in-nofstanhari fis-sajf għall-ħaddiema tal-Gvern, tmiem tat-tallaba fit-toroq
il-vot wieħed għal raġel wieħed, il-vot lin-nisa, l-iskola obbligatorja għat-tfal kollha Maltin u Għawdxin sa 14-il sena, u ħafna ġid ieħor għall-klassi tal-ħaddiema.
Dejjem kienu jsibu xi skuża biex jivvotaw kontra l-proposti Laburisti bħal meta kienu qalu li bil-Pensjoni tax-Xjuħ kien se jkun hawn ħafna xjuħ fis-sakra jiġru fit-toroq għax il-pensjoni jmorru jonfquha nbid; U li n-nisa kienu tajbin biss għall-kċina u mhux biex jivvotaw.
U li bit-tagħlim fl-iskola t-tfal tal-ħaddiema kienu se jitilfu rwieħhom u jmorru l-infern u li l-bdiewa ma kienx se jkollhom aktar lit-tfal tagħhom biex jiġbrulhom iż-żibel minn quddiem il-bibien tad-djar biex iħalltuh mad-demel għall-għelieqi; U li ż-żgħażagħ ta' 18-il sena jkunu għadhom immaturi biex tagħtihom il-jedd li jivvotaw.
U aktar u aktar skużi bħal dawn li jekk noqgħod insemmihom kollha ma nispiċċa qatt.
Bħalma Barack Obama qiegħed isib il-bibien kollha magħluqin f'wiċċu biex joħloq Welfare State Amerikan għall-klassi tal-ħaddiema Amerikana, hekk ukoll il-Partit Nazzjonalista kien jimblokka kull liġi soċjali li kien jipproponi kull Gvern Laburista.
Barack Obama u l-Gvernijiet Laburisti qishom l-istess.
It-tnejn sabu oppożizzjoni qawwija kontra l-proposti tagħhom favur il-klassi tal-ħaddiema.
Il-PN nistħajlu l-Partit Repubblikan Amerikan li hu kontra kollox fejn jidħlu l-interessi tal-ħaddiema Amerikani.
Qabel ma tela' Barack Obama bħala President tal-Istati Uniti tal-Amerika erba' snin ilu l-klassi tal-ħaddiema Amerikana kellha tamiet kbar fih.
Imma x-xorti riedet li l-Partit Demokratiku ma ġabx maġġoranza assoluta fil-Kamra tar-Rappreżentanti.
U għalhekk m'għandux.
saħħa biex jibni l-ikbar ħolma tiegħu: Welfare State Amerikan għall-klassi tal-ħaddiema Amerikana.
Issa r-Repubblikani qegħdin jgħidu li l-American Jobs Act hu lixka ta' Obama għall-Elezzjoni Presidenzjali ta' sena u xahrejn oħra.
U x'aktarx jimblokkawlu kollox.
Issa naraw.
U sadanittant il-klassi tal-ħaddiema Amerikana tibqa' tistenna u titherra.
Borg: “Ma nippretendux demokrazija simili għal tagħna fil-pajjiżi Għarab.”
Il-Ministru għall-Affarijiet Barranin Tonio Borg jemmen li d-dinja m'għandhiex għax tibża' mill-Istati Iżlamiċi imma fl-istess waqt m'għandhiex tippretendi li d-demokraziji fil-pajjiżi Għarab tkun eżattament bħal dik fid-Dinja tal-Punent.
Huwa għamel din l-istqarrija waqt dibattitu li kien organizzat fl-Università mill-Kunsill Studenti Universitarji (KSU) li ttratta r-Rebbiegħa Għarbija jew aħjar il-qawmien ta' wħud mill-popli Għarab kontra l-ħakkiema ta' pajjiżhom.
Fid-dibattitu ħadu sehem ukoll l-ambaxxaturi tat-tliet pajjiżi li f'dawn l-aħħar xhur kien hemm taqlib kbir – il-Libjan Saadun Suayeh, it-Tuneżina Souad Gueblaoui u l-Eġizzjan Abdelmawgoud Ehabashy – kif ukoll l-istudenta Libjana Alaa Ben Mahmud.
Il-Ministru Borg semma kif wara t-Tieni Gwerra Dinjija l-Partiti Demokristjani daħħlu demokrazija ispirata mit-twemmin Nisrani u llum hawn ukoll demokraziji Atei fejn ma ssirx referenza għar-reliġjon.
”Allura jekk naċċettaw id-demokraziji Kristjani u dawk Atei għaliex id-demokraziji Iżlamiċi le?” Huwa staqsa waqt li b'referenza għall-elezzjoni li se ssir fl-Eġittu qal li m'għandniex nibżgħu jekk jirbħuha l-Muslim Brotherhood, għaqda li kif tindika isimha hija Iżlamika.
Tonio Borg saħaq li l-UE, inkluż Malta, m'għandhiex tistenna li l-pajjiżi Għarab iħaddnu demokraziji bħal tal-Ewropa għax inkella dan ikun forma oħra ta' Kolonjaliżmu jew Imperjaliżmu.
Fl-istess waqt qal li l-Ewropa mhux se tgħallem lill-Eġittu dwar iċ-ċivilta` għax dik Eġizzjana kienet ilha s-snin qabel dik Ewropea.
Huwa żied li l-Ewropa m'għandha xejn x'tiggwadanja jekk tippanikkja jekk tisma' li Partiti Iżlamiċi jirbħu l-elezzjonijiet fil-pajjiżi Għarab għax sakemm l-elettorat huwa ħieles id-demokrazija trid tiġi aċċettata.
Il-Ministru Borg semma wkoll li huwa jaqbel li kull sentejn isir Summit bejn l-UE u l-pajjiżi Għarab waqt li dwar l-assi Libjani ta' familjari tal-eks-Mexxej Muammar Gaddafi dawn għadhom iffriżati u jiddependu minn xi linja jieħdu l-Ġnus Magħquda u l-UE.
L-Ambaxxatur Libjan irrimarka li m’hemm xejn fl-Iżlam li jipprojbixxi d-demokrazija u sostna li x-Sharia hija ispirazzjoni għal-liġi.
Waqt li xebbah ir-rivoluzzjoni f'pajjiżu ma' dik Franċiża, huwa xebbah il-pożizzjoni tiegħu tul il-kunflitt fil-Libja u qal li għalkemm kien hemm mumenti fejn għaddielu minn rasu li jirriżenja, imma baqa' biex jaqdi l-interess tal-poplu.
Fl-istess waqt sostna li issa pajjiżu jrid iħares lejn il-futur u mhux lejn il-passat.
L-Ambaxxattriċi Tuneżina qalet li hija kburija bil-fatt li l-qawmien ta' diversi popli Għarab bdiet f'pajjiżha imma rrimarkat li dan seħħ biss f'ħames pajjiżi biss u għalhekk għadu forsi kmieni wisq biex nitkellmu dwar ir-Rebbiegħa tal-Għarab.
Minn naħa tiegħu l-Ambaxxatur Eġizzjan ukoll tkellem dwar is-sitwazzjoni f'pajjiżu fid-dawl tal-elezzjoni f'artu fejn qal li xi ħaġa żgura hija li l-Eġittu llum huwa kompletament differenti mill-Eġittu tal-bieraħ.
L-istudenta Libjana qalet li x-xewqa tagħha hija li tirritorna pajjiżha imma missierha qalilha li għalissa s-sitwazzjoni għadha instabbli u għalhekk se tkompli tistudja Malta. 
Madanakollu insistiet li issa huwa ż-żmien li Libjani bħalha li qegħdin jistudjaw barra minn pajjiżhom jagħtu xi ħaġa lura lill-pajjiż u saħħqet li m'għandhomx jitolbu bidla f'pajjiżhom mingħajr ma jagħtu daqqa t'id biex dan iseħħ.
Matul dan is-sajf il-‘waterpolo’ Malti jerġa' jilqa' fi ħdanu wieħed mill-aqwa elementi tiegħu meta jirritorna Matthew Zammit magħruf bħala x-Xellugi wara li jkun skonta sentejn sospensjoni minħabba ‘doping’.
Każ sfortunat għal Zammit li kif kien spjega mal-gazzetta l-oħra tal-Union Press, It-Torċa, qatt ma kien l-għan tiegħu li jabbuża iżda ħalla f'idejn ħabib tiegħu u xtara pilloli għal skop iżda servewh ta' detriment għax naqas li jistaqsi u jiskopri x'kienu eżatt.
Iżda matul dawn is-sentejn, Zammit, ta' persuna determinata, ħadem qatigħ fil-perjodu li kien sospiż avolja ma kienx wieħed faċli bl-għan ewlieni tiegħu huwa li jirritorna iktar b'saħħtu minn qabel u jwieġeb lill-kritiċi.
Fil-preżent Zammit jinsab l-Ungerija u jirritorna fil-bidu ta' Diċembru.
Huwa bilfors kellu jasal għal din id-deċiżjoni għax f'Malta sab wisq intoppi biex ikompli jitħarreġ din il-logħba u għalhekk kellu jmur f'dan il-pajjiż biex jitħarreġ ma' kowċ barrani fuq bażi individwali biex meta fit-22 ta' Ġunju jkun eliġibbli biex jilgħab, ikun jista' jinżel fl-ilma ppreparat u mhux ikun irid għadu jibda t-taħriġ u jitlef staġun ieħor.
Dan il-ġurnal għamel kuntatt ma' Zammit dwar l-aħħar xhur ta' stennija tiegħu u l-preparamenti biex jirritorna fil-‘waterpolo’ Malti.
Fadal seba' xhur oħra biex terġa' tilgħab.
Minn meta tħabbret is-sospensjoni ta' sentejn għal ‘doping’, x'kienet ir-reazzjoni tiegħek u qatt ħsibt li tieqaf milli tilgħab? U kemm kien faċli għalik tgħix ħajtek b'mod normali wara li tħabbret is-sospensjoni?
Malli smajt bid-deċiżjoni ħadt xokk qawwi għax dak iż-żmien il-‘waterpolo’ kien ix-xogħol tiegħi.
Kienet trawma għalija għax qatt ma ħsibt li kelli nagħmel sentejn wieqaf mill-aktar ħaġa li nħobb nagħmel f'ħajti.
Naturalment għalija kienet qisha l-aħħar tad-dinja u dak il-perjodu xejn ma kien faċli filwaqt li ħafna nies xejn ma għenu fis-sitwazzjoni li kont ninsab fiha minħabba paroli żejda u reklam ħażin bla ebda bażi ta' xejn.
L-effett fuq ħajti kien negattiv għall-aħħar għax filli kont nittrenja u niżvoga fil-‘waterpolo’ u filli ma kelli xejn aktar x'nagħmel.
Il-frustrazzjoni kienet kbira u bdew jeħlu miegħi anke l-maħbubin tiegħi u kien żball kbir għax dawn dejjem kienu ta' spalla għalija u dejjem xtaquli l-ġid. 
Iżda int magħruf għall-grinta u d-determinazzjoni, u wara li ddeċidejt li tagħti risposta, kif żammejt ruħek fiżikament tajjeb għal meta tirritorna?
Is-sospensjoni fissret ukoll li ma stajtx nittrenja mal-klabb tiegħi u għalhekk kienet daqqa ta' ħarta doppja.
Fil-‘waterpolo’ għandek bżonn ħafna stamina u ħeġġa u għalhekk it-taħriġ huwa essenzjali.
Minbarra l-għawm, ma kellix lanqas ma' min nipprattika bil-ballun.
Iżda ridt nara kif se nidra nittrenja waħdi li xejn ma kienet faċli għax il-ħeġġa tibda tnaqqas u l-monotonija tibda kważi taqtagħlek qalbek.
Iżda bi ftit riflessjoni, passjoni lejn il-logħba u pariri siewja minn min verament jixtieqlek il-ġid, malajr erġajt skoprejt id-determinazzjoni li ttini l-istimolu u ddeċidejt li nħares 'il quddiem billi nagħmel għall-inqas ftit ‘gym’ u ħafna ‘cardio’.
Iżda f'dan il-mument ta' solitudni, irnexxielek iżżomm kuntatt ma' sħabek fil-‘waterpolo’ u għalkemm kont projbit milli titħarreġ, kellek xi rwol relatat mal-‘waterpolo’?
Iva rnexxieli nżomm kuntatt tajjeb ma' sħabi u dan grazzi wkoll għall-ambjent mill-aqwa li jeżisti fil-klabb ta' San Ġiljan fejn qisna familja waħda u jiġri x'jiġri se nkunu dejjem hemm għal xulxin.
Fil-fatt nirringrazzja lill-plejers kollha ta' San Ġiljan li dejjem inkoraġġewni u baqgħu warajja.
Bħala rwoli ma kellix għax kont inħossha kiefra wisq ma nistax nagħti sehmi fl-ilma u kont inħossni ħafna aħjar meta kont noqgħod lura mil-logħba u mill-‘waterpolo’.
Madankollu bqajt insegwi mid-distanza xorta waħda.
F'dawn l-aħħar xhur mort l-Ungerija.
X'kien l-iskop taż-żjara tiegħek f'dan il-pajjiż?
Kif semmejt f'Malta ma stajtx nittrenja iżda għalkemm għamilt żmien ninżel nittrenja ma' San Ġiljan għax ma flaħtx nissaporti aktar, kien hemm xi presidenti ta' klabbs oħrajn li ngħaqdu u kitbu ittra biex jirrapportawni lill-ASA.
Iddispjaċieni ħafna b'dan l-atteġġjament kemm għax qatt ma xtaqt jew għamilt deni lil xi ħadd kif ukoll għax ma ridt inqarraq b'ħadd għax f'Malta għandna pixxina waħda.
Ara kieku kont barra minn Malta, bil-klabbs ikollhom il-pixxina tagħhom kien ikun aktar diffiċli jsir magħruf li kont nittrenja.
Iżda jiddispjaċini ngħid li f'Malta hawn ċertu nies li  jieħdu pjaċir bid-deni.
Persważ li r-rapport kontrija tressaq biex jien inkun eliġibbli nittrenja fit-22 ta' Ġunju meta nerġa' nidħol lura u għalhekk meta nirritorna nkun bla ‘training’ u jkolli staġun ieħor mitluf.
Ħalli nagħmilha ċara wkoll li fl-Ungerija ma jien qed nilgħab ma’ ebda klabb.
Iddeċidejt li mmur l-Ungerija għax il-ħabib tiegħi David Abela kien se jmur f'dan il-pajjiż biex jingħaqad ma' Debrecen u b'hekk kelli ċ-ċans immur miegħu bid-differenza iżda li jien nittrenja ma' kowċ barrani fuq bażi individwali.
Wasalt għal din id-deċiżjoni għax fl-Ungerija biss stajt intejjeb u nikseb lura l-prestazzjoni tiegħi billi nittrenja darbtejn kuljum, b'kull sessjoni ddum madwar sagħtejn.
Minbarra hekk għandi lil David ta' inkoraġġiment kontinwu u fl-istess waqt naqsmu din l-esperjenza ġdida flimkien.
Żgur li qiegħed tħares b'ċertu ħeġġa u entużjażmu lejn ir-ritorn tiegħek u ċertament li l-klabb ma' min se tilgħab se jkun għamel akkwist importanti.
Int plejer ta' San Ġiljan iżda qiegħed jissemma li tista' tingħaqad ma' Sliema.
X'inhuma l-kummenti tiegħek dwar dan?
Bla dubju li wara nuqqas ta' sentejn, ir-ritorn tiegħi se jkun grintuż u għandi seba' mitt sena biex nerġa' nilgħab l-ewwel logħba.
Kif semmejt tajjeb, jien plejer ta' San Ġiljan u fadalli sentejn oħra kuntratt ma' dan il-klabb.
Dan ifisser li d-deċiżjoni dwar l-għajdut ta' bħalissa dwar il-futur tiegħi mhux jien irrid neħodha iżda l-klabb tiegħi.
Jien nista' ngħid li xogħli huwa li niffoka fuq il-logħba tiegħi u mhux ma' min se nilgħab għax nilgħab ma' min nilgħab dejjem se nagħti l-massimu tiegħi.
X'inhuma l-ambizzjonijiet tiegħek għall-istaġun li ġej kif ukoll għas-snin futuri?
L-ambizzjoni tiegħi din is-sena se tkun li nagħti risposta lil dawk li bil-kritika tagħhom ipprovaw ikomplu jgħarrqu s-sitwazzjoni tiegħi.
Iżda ż-żmien itina parir u ħdimt ħafna biex inkun aħjar milli kont.
L-għan tiegħi huwa li nerġa' nkabbar ir-reputazzjoni tiegħi fil-‘waterpolo’ mhux biss f'dak lokali iżda wkoll f'dak barrani.
Wara din l-esperjenza, x'inhu l-appell tiegħek?
L-appell lill-isportivi kollha huwa biex jittrenjaw minn qalbhom u bis-serjetà u r-riżultat jasal dejjem u m'għandhom jieħdu xejn mingħajr parir ta' persuna kwalifikata fil-qasam għax ftit nuqqas ta' attenzjoni u mingħajr ebda ħażen jista' jservihom ta' detriment.
Iżda ma nistax ma nirringrazzjax lill-familja tiegħi li dejjem baqgħu warajja u ħeġġewni f'kollox kif ukoll lill-ħbieb u l-klabb ta' San Ġiljan li wrew rispett kbir fija.
Nixtieq niskuża ruħi wkoll ma' dawk il-persuni li b'mod jew ieħor stajt inqasthom jew iddiżappuntajthom f'xi ħaġa iżda nwegħedhom li se npatti bil-kbir għalihom.
Deputat Nazzjonalista jitlob spjegazzjoni.
Id-Deputat Nazzjonalista, Jean-Pierre Farrugia ħa l-opportunità tal-Kunsill Nazzjonali tal-Partit Nazzjonalista, biex matul intervent ta' erba' minuti li kien mitlub jagħmel, jikkritika lill-Gvern dwar l-‘interconnector' bejn Malta u Sqallija.
Huwa qal li fil-Parlament dejjem ingħatat l-impressjoni li l-proġett miexi kif suppost.
Farrugia għamel referenza għall-mistoqsijiet parlamentari li kienu tressqu mid-Deputat Laburista, Evarist Bartolo, li dwarhom il-Ministru Tonio Fenech kien wieġeb li x-xogħol miexi mal-programm tal-kuntratt.
Iżda issa donnu li waqajna lura u nistaqsi għaliex, żied jgħid id-Deputat Nazzjonalista, b'reazzjoni għad-dikjarazzjoni tal-Prim Ministru, li l-proġett mhux se jitlesta sa qabel l-Elezzjoni Ġenerali.
Fl-intervent tiegħu, id-Deputat Nazzjonalista qal li hu, bħaċ-ċittadini fin-Nofsinhar ta' Malta, qiegħed jibla' l-‘carbon dioxide' u jeħtieġ li l-Korporazzjoni Enemalta tagħti spjegazzjoni ċara.
Il-Gvern kien qal li x-xogħol fuq l-‘interconnector' għandu jkun lest sa Ottubru tas-sena 2013.
Fl-intervent tiegħu, Farrugia ssuġġerixxa lill-Gvern biex jagħti sussidju lil dawk il-familji li jgħixu f'appartamenti tal-Gvern u li m'għandhomx aċċess dirett għad-dawl tax-xemx u għalhekk, m'għandhomx il-possibilità li jibbenefikaw mis-sussidji fuq is-‘solar heating'.
Ilbieraħ saru diversi interventi oħrajn matul il-Kunsill Ġenerali tal-Partit Nazzjonalista.
Bla dubju, l-aktar intervent li spikka kien dak tal-Ministru Austin Gatt li l-ewwel ma ddikjara kien li hu kburi li huwa Nazzjonalist.
Austin Gatt kien milqugħ b'ċapċip kbir, b'dawk li attendew iqumu bilwieqfa bl-entużjażmu.
Saħansitra kien hemm individwu li għax ma setax iqum bilwieqfa, beda jxejjer bil-krozzi f'idejh.
Waqt li kkonferma li mhux se jerġa' jikkontesta għal elezzjoni ġenerali oħra, u qal li qiegħed jagħmel din il-wegħda quddiem martu, li kienet preżenti għall-Kunsill Ġenerali qal li jekk il-Partit Nazzjonalista għandu bżonnu, huwa se jkun qiegħed fis-sala tal-għadd tal-voti u din id-darba, miegħu se jkun hemm iż-żewġ uliedu.
Austin Gatt qal li l-Partit Nazzjonalista għandu bżonn ibiddel ċerti affarijiet, fosthom l-istrutturi tiegħu, iżda huwa importanti li meta jieħdu deċiżjoni, in-Nazzjonalisti jsegwuha.
Intervent ieħor li spikka kien dak tad-Deputat Nazzjonalista, Franco Debono li fetaħha kontra l-preżentaturi tal-istazzjon nazzjonali li jużaw il-programm tagħhom għall-aġenda personali, billi jattakkaw persuni u jaħbu x'qegħdin jagħmlu oħrajn.
Franco Debono semma lilpreżentaturi ta' Dissett u Xarabank u qal li dawn huma preżentaturi tajbin, iżda kkundanna lil preżentaturi oħrajn, li ma semmiex b'isimhom, li jużaw il-programm kif jaqbel lilhom. 
Tkellem dwar l-Awtorità tax-Xandir u qal li din għandha tkun iżjed b'saħħitha u tagħti kas dawn l-affarijiet, speċjalment meta l-ilmenti li jitressqu jkunu konsistenti. 
Il-Partit Laburista rringrazzja lil Lawrence Gonzi tal-fiduċja li qiegħed juri f'Joseph Muscat, meta staqsieh biex isolvilu problemi li ħoloq b'idejh hu stess.
Irringrazzjah ukoll talli qed jgħid lill-poplu Malti u Għawdxi biex isegwi d-diskors ta' Joseph Muscat bi tweġiba għall-Baġit.
Żieda fl-immigranti irregolari b'riżultat tar-Rebbiegħa Għarbija
Matul l-ewwel disa' xhur ta' din is-sena, l-awtoritajiet Ewropej kellhom iħabbtu wiċċhom ma' żieda ta' eluf fl-għadd ta' immigranti irregolari meta kkomparat mal-istess perjodu tas-sena l-oħra, bl-aġenzija tal-Unjoni Ewropea (UE) responsabbli mis-sigurtà tal-fruntiera, tattribwixxi din iż-żieda għall-inkwiet u l-ġlied fid-dinja Għarbija.
Id-Deputat Direttur tal-aġenzija Frontex, Gil Arias Fernandez, spjega waqt konferenza stampa li total ta' aktar minn 112,000 immigrant illegali kienu interċettati bejn Jannar u Settembru ta' din is-sena, ikkomparat ma' 77,000 li kien hemm is-sena l-oħra.
L-akbar għadd ta' immigranti irregolari kienu interċettati matul ix-xahar ta' Marzu meta kien hemm 20,000 persuna.
Kien spjegat li r-rivoluzzjoni fit-Tuneżija u  l-gwerra ċivili fil-Libja għamlu l-passaġġi bil-baħar lejn Malta u l-Italja l-aktar rotot popolari, qabel dawn naqsu b'mod sinifikanti kemm minħabba l-maltemp, kif ukoll għax l-awtoritajiet il-ġodda ħadu kontroll tas-sitwazzjoni f'pajjiżhom.
Minflok, l-immigranti pprovaw jidħlu fl-UE mill-fruntiera ta' bejn l-Greċja u t-Turkija, fejn f'Ottubru biss inqabdu 9,500 persuna, żieda ta' aktar minn 20% fuq l-istess xahar tas-sena l-oħra.
Rotta ġdida għall-immigranti kienet dik mill-Maċedonja, is-Serbja u l-Ungerija għall-Awstrija, fejn l-għadd ta' immigranti maqbudin żdiedu  b'35%.
L-Aġent Direttur tal-aġenzija Frontex qal li bħala medja, kull ġurnata jkun  hemm  300 immigrant illegali li jirnexxilhom jidħlu fl-Ewropa.
Intant, il-Kummissjoni Ewropea qalet li l-UE teħtieġ issaħħaħ ir-relazzjonijiet tagħha mal-pajjiżi li mhumiex imseħbin fl-UE biex taħsad aħjar il-benefiċċji reċiproċi li tista' ġġib il-migrazzjoni.
Minkejja li l-migrazzjoni hi minn tal-ewwel fl-aġenda politika tal-UE, ir-Rebbiegħa Għarbija u l-avvenimenti fin-Nofsinhar tal-Mediterran din is-sena enfasizzaw iżjed il-ħtieġa għal politika ta' migrazzjoni koerenti u komprensiva għall-UE.  
Hu għalhekk li l-Kummissjoni Ewropea qiegħda tipproponi li ssaħħaħ id-djalogu u l-koperazzjoni operazzjonali fil-qasam tal-migrazzjoni u l-mobilità mal-pajjiżi sħab tal-UE li mhumiex membri, b'hekk tapprofondixxi l-proposti li hemm fil-Komunikazzjoni dwar Sħubija u Prosperità kondiviża man-Nofsinhar tal-Mediterran. 
L-approċċ il-ġdid hu spjegat fl-Approċċ Globali tal-UE għall-Migrazzjoni u l-Mobilità mġedded li jqiegħed il-mobilità ta' ċittadini minn pajjiżi terzi fiċ-ċentru u li jagħmel is-sħubijiet iktar sostenibbli u iktar iħarsu ’l quddiem.
Il-mobilità ta' ċittadini ta' pajjiżi terzi matul il-fruntieri esterni tal-UE hi importanti minħabba li tolqot firxa wiesgħa ta' nies, bħal viżitaturi għal żjarat qosra, turisti, studenti, riċerkaturi, negozjanti jew qraba li jkunu qegħdin iżuru u hija marbuta mal-politika tal-viża.  
Qegħdin nistabbilixxu qafas ta' politika strateġika għall-migrazzjoni u l-iżvilupp li hu ċar u konsistenti.
L-UE se tkun imħejjija aħjar għall-governanza tal-migrazzjoni kemm internament kif ukoll globalment jekk tkompli ssaħħaħ id-djalogu u l-koperazzjoni li għandha mal-pajjiżi sħab.
L-Approċċ il-ġdid jirrappreżenta l-qafas strateġiku neċessarju biex iġib valur miżjud lill-azzjoni tal-UE u tal-istati membri f'dan il-qasam, qalet Cecilia Malmstròm, il-Kummissarju għall-Affarijiet Interni.
Bħal-lum ġimgħa l-Gvern ippreżenta l-Baġit għas-sena 2012, fejn mhux biss ħabbar il-miżuri ġodda li se jieħu matul is-sena d-dieħla, imma anke ppreżenta l-istampa attwali tal-qagħda ekonomika.
Gaetano Micallef tkellem mal-ekonomista Lino Briguglio dwar ċertu aspetti tal-Baġit 2012.
Il-Gvern, partikolarment il-Prim Ministru, qed juża ħafna l-analoġija mal-maltemp biex jiddeskrivi dak li qiegħda tiffaċċja l-ekonomija lokali.
Kemm taħseb li kien kbir dan il-maltemp fuq Malta? 
Meta l-Gvern jirreferi għall-maltemp, qiegħed jirreferi għas-sitwazzjoni fil-pajjiżi ta' madwarna l-iktar fil-Greċja, fi Spanja, fil-Portugall u fl-Italja, li għandhom  problemi kbar fil-finanzi tal-Gvern. 
Dawn il-problemi ġew minħabba li individwi u istituzzjonijiet finanzjarji tilfu l-fiduċja fid-dejn tal-Gvern.
Meta jiġri hekk ma jibqgħux jisilfuh lill-Gvern jew jagħmlu hekk b'rati għolja tal-imgħax.
F'ċertu punt id-dejn tal-Gvern ma jibqax sostenibbli. 
Id-dejn tal-Gvern jimmatura wara ċertu numru ta' snin u meta jiġri hekk toħroġ sejħa oħra biex jiġġedded id-dejn li jkun għalaq.
Iżjed ma tiżdied l-isfiduċja fid-dejn tal-Gvern, aktar jogħla l-imgħax u allura aktar tikber il-problema, għax il-Gvern ikun irid iħallas iktar imgħaxijiet.
Fil-każ ta' Malta, in-nefqa fuq l-imgħax fuq id-dejn hija waħda sostanzjali.
Issa jekk id-dejn ikun għoli wisq,  jista' jinħoloq suspett li l-Gvern mhux se jkun kapaċi jħallsu lura.
Allura jkun iktar diffiċli biex il-Gvern ikompli jissellef u dan iwassal biex jitla' l-imgħax biex ipatti għar-riskju.
L-Italja qiegħda f'pożizzjoni insostenibbli bħalissa minħabba f'hekk.
Fattur importanti huwa li s-suq tal-finanzi jiddependi ħafna fuq xnigħat, għajdut u burdati.
Jiġifieri, jekk il-Prim Ministru Taljan jagħti messaġġ li huwa serju, is-suq jista' jikkalma.
L-istess jista' jiġri fil-Greċja.
Il-fatt li f'dawn il-pajjiżi tpoġġew ekonomisti  bħala prim ministri jista' jgħin f'dan ir-rigward.
Peress li ż-żewġ prim ministri jifhmu fis-suġġett, dan jista' jgħin biex tiżdied il-kredibbiltà tal-gvernijiet rispettivi u jittieħdu    aktar bis-serjetà l-miżuri mis-suq finanzjarju. 
Fil-każ ta' Malta, kienet ħaġa tajba li l-Gvern naqqas id-defiċit fil-kontijiet tiegħu u qed jimmira biex ikompli jnaqqsu.
Jekk jibqa' jkollna defiċits għoljin jiżdied id-dejn tal-Gvern. 
F'Malta id-dejn li għandna huwa diġà għoli.
Infatti għalhekk tlifna l-‘credit rating' tal-Moody's… għax id-dejn tagħna laħaq kważi 70 fil-mija tal-Prodott Gross Domestiku (PGD). 
Jidher li l-Gvern Malti huwa konxju ħafna ta' dan.
L-ewwel nett għax hemm l-UE ssegwih u t-tieni għax naħseb li l-Ministru responsabbli mill-finanzi, minħabba li kellu taħriġ fl-ekonomija, iħossha ħafna din li hemm bżonn li d-defiċit ikun baxx ħalli eventwalment anke d-dejn jonqos.
Għax id-dejn jiġi mid-defiċits ta' sena wara sena.
Għasel.
Qabda għaġeb fuq xejn.
Kif jgħid il-Willy, ‘a storm in a teacup’.
Imma nifhimha wkoll.
Għax wara l-Baġit li faqqgħalna GonziPN, tal-Partit Laburista tant m'għandhomx ma' xiex jaqbdu li r-rapport tat-Transparency International niżlilhom għasel, aktar milli tinżlilna għasel xi waħda li tgħaddi bis-‘see through' mill-pjazza.
Kull sena t-Transparency International toħroġ rapport dwar kemm il-gvernijiet madwar id-dinja jidhru korrotti u Malta – għalkemm ma marritx ħażin ħażin – sfortunatament niżlet żewġ postijiet mis-sena li għaddiet 'l hawn. 
Veru li fl-indiċi ppubblikati spiċċajna wara pajjiżi bħallBhutan, il-Qatar, l-Emirati, it-Tajwan, Singapore, Barbados u l-Botwsana imma dan juri kemm, kif jgħid ir-rapport stess, din hi perċezzjoni.
U anke l-aktar wieħed 'naive' jaf li perċezzjoni ħaġa u r-realtà oħra. 
U a propositu, la qegħdin nitkellmu fuq ir-realtà, naħseb li l-verità mhix li pajjiżna huwa korrott imma li l-Maltin jew huma onesti żżejjed jew inkella jħobbu jikxfu sormhom quddiem kulħadd.
Deskritt bħala 'Missier id-demokrazija u l-libertà f'Malta' Eddie Fenech Adami ntlaqa’  fil-bini l-ġdid tal-Parlament mill-Kap tal-Oppożizzjoni u kap tal-Partit Nazzjonalista  Simon Busuttil.
Kien Simon Busuttil li ddeskriva lill-President Emeritus u eks-Prim Ministru Eddie Fenech Adami bħala 'missier id-demokrazija f'Malta', f'diskors ta' introduzzjoni fil- laqgħa li hu kellu mal-eks-Kap tal-PN fl-uffiċċju tal-Kap tal-Oppożizzjoni fil-Parlament.
Il-Kap tal-Oppożizzjoni Simon Busuttil qal li hu sinifikattiv li propju f'għeluq it-28 sena  mill-ewwel darba li Eddie Fenech Adami ħa l-ġurament ta' Prim Ministru fit-12 ta'  Mejju 1987 hu kien qed iżur il-Parlament il-ġdid.
Simon Busuttil sostna li hu propju minhabba r-rabta bejn Eddie Fenech Adami, id-demokrazija u l-libertà  li hu bħala kap tal-oppożiizzjoni u tal-PN kien qed jilqa' lil  Eddie Fenech Adami, missier id-demokrazija f'Malta, fid-dar il-ġdida tad-demokrazija; il-Parlament.
Il-President Emeritus Eddie Fenech Adami qal li dan il-bini ġdid għandu jġib qabża  fil-kwalità u appella biex din il-binja tgħin fit-tisħiħ tad-dibattitu u tad-demokrazija fil-pajjiż.
Li l-Parlament issa għandu d-dar tiegħu hu pass importanti fil-mixja tiegħu lejn  awtonomija sħiħa. 
Stqarr dan l-Ispeaker tal-Kamra tar-Rappreżentanti Anġlu Farrugia meta laqa’ grupp  ta’ studenti mis-Sixth Form Sir Mikelanġ Refalo ta’ Ghawdex.
Iż-żjara kienet  organizzata bħala parti mill-istudji tagħhom fis-Systems of Knowledge.
Anġlu Farrugia kompla li bħalissa hemm abbozz ta’ liġi dwar is-servizzi parlamentari, li permezz tiegħu, il-Parlament ikompli jikseb iktar awtonomija, speċjalment fil- finanzjament tiegħu.
Hu qal li d-daħla tal-Parlament se tkun qed tospita esibizzjoni permanenti u  interattiva dwar l-istorja tal-Parlament Malti sa mill-għoti tal-Kostituzzjoni tal-1921 li wasslet għall-ewwel assemblea b’rappreżentanti eletti mill-Maltin.
L-istudenti żaru wkoll il-Kamra tad-Deputati fejn issir is-sessjoni plenarja.
Hawnhekk, l-ispeaker beda jispjega l-proċess ta’ kif tgħaddi liġi, il-votazzjoni, kif abbozz jitpoġġa fuq l-aġenda tal-Kamra, kif ukoll il-ħidma tal-Kumitati Parlamentari.
Fl-aħħar taż-żjara, l-Ispeaker ingħata pittura li tissimbolizza lill-Belt Valletta bħala  tifkira taż-żjara.
Il-pittura hi xogħol tal-artist Għawdxi Mark Savona.
Il-President Ġermaniż Joachim Gauck, akkumpanjat mis-sieħba tiegħu, il-ġurnalista Ġermaniża Daniela Schadt, waslu f’pajjiżna għal żjara statali ta’ jumejn.
Iż-żjara statali bdiet b’ċerimonja fi Pjazza San Ġorġ fil-Belt Valletta għall-ħabta tal-ħamsa ta’ wara nofsinhar.
Wara l-President u s-sinjura tiegħu daħlu fil-Palazz tal-President fejn sar skambju ta’ rigali u dekorazzjonijiet qabel il-President ta’ Malta Marie Louise Coleiro Preca u dak Ġermaniż Joachim Gauck kellhom laqgħa bejniethom.
Fi tmiem il-laqgħa saret konferenza tal-aħbarijiet miż-żewġ kapijiet tal-istat.
Il-Ħamis imbagħad il-President Ġermaniż jibda l-attivitajiet uffiċjali tiegħu b’laqgħa mal-Prim Ministru Joseph Muscat fil-Palazz ta’ San Anton.
Wara, għall-ħabta tal-għaxra ta’ filgħodu, il-President ta’ Malta u dak Ġermaniż iżuru l-proġett Buddy Bear organizzat fil-Kitchen Garden tal-Palazz ta’ San Anton mill- Ambaxxata Ġermaniża f’Malta flimkien mal-Uffiċċju tal-President.
Minn hawn il-President Gauck l-ewwel iżur iċ-Ċentru Miftuħ fil-Marsa u wara jiltaqa’ ma’ numru ta’ għaqdiet mhux governattivi li jaħdmu fil-qasam tal-immigrazzjoni f’pajjiżna.
Għall-ħabta tas-siegħa u nofs ta’ wara nofsinhar il-President Gauck jieħu sehem f’ċerimonja ta’ tqegħid tal-fjuri quddiem il-monument tal-gwerra.
Ftit wara imbagħad il-President Joachim Gauck jintlaqa’ fl-Uffiċċju tal-Prim Ministru fil-Berġa ta’ Kastilja għal skambju ta’ rigali u ritratt uffiċjali u wara, il-President, akkumpanjat mill-Prim Ministru Malti l-ewwel iżuru l-Barrakka ta’ Fuq u wara l-Katidral ta’ San Ġwann.
Wara, għall-ħabta tal-ħamsa u nofs ta’ wara nofsinhar, il-President Ġermaniż jiltaqa’ mal-Kap tal-Oppożizzjoni Simon Busuttil fil-Palazz ta’ San Anton u wara mal-iSpeaker tal-Kamra tar-Rappreżentanti Anġlu Farrugia.
Intant Daniela Schadt ukoll se tkun qed tagħmel żjarat b’mod separat.
Il-Ħamis filgħodu hi se żżur il-Jesuit Refugee Services f’Birkirkara, u iktar tard wara nofsinhar tattendi għal żjara fl-MCAST.
Il-President Gauck u s-sinjura Schadt iħallu Malta lejn Berlin ftit qabel is-sebgħa u nofs ta’ filgħaxija wara ċerimonja fl-Ajruport Internazzjonali ta’ Malta, preseduta mill-President ta’ Malta Marie Louise Coleiro Preca.
Il-Kap tal-Partit Nazzjonalista qal ukoll li jrid politika li tagħti opportunitajiet lil  kulħadd u li tħalli lil kulħadd liberu.
Spjega li kulħadd għandu jħoss li jista’ javvanza  jekk hu tajjeb u mhux irid jittallab għand il-Ministri.
Żied li qed terġa’ tidħol il-biża’ fost in-nies li jitkellmu jew jassoċċjaw ruħhom ma’ dak li hu differenti mill-politika tal-Gvern.
Dr Busuttil ikkritika l-politika tal-Gvern bil-mod kif Dar Malta fi Brussel qal li qed ibiddilha f’każin laburista.
Qal li l-agħar ħaġa hi meta xi ħadd bħal Cyrus Engerer minkejja r-rekord kriminali tiegħu, qed jitħallas is-somma ta’ €85,000 għax huwa suldat tal-azzar mhux għax huwa kompetenti.
Sostna li dan huwa eżempju ta’ kif mal-Gvern ta’ Joseph Muscat, jgħodd lil min taf u mhux kemm taf u dan jaqta’ qalb dawk li jkunu studjaw u stinkaw.
Żied li meta jiġri hekk, ir-riżultat ikun xogħol mhux ta’ kwalità li jispiċċa jħallas għalih il-poplu.
Il-Kap tal-Oppożizzjoni qal li lanqas mill-ekonomija, il-Gvern mhu jagħti l-frott għax f’sentejn, il-familji u l-pensjonanti kull ma ħadu kien 58 ċenteżmu, taxxi ġodda u żidiet fil-ħlasijiet tas-servizzi tal-Gvern għax skont Dr Busuttil il-politika tal-Gvern anki f’dan il-qasam hija li l-bniedem qiegħed hemm għas-servizz tal-ekonomija u mhux bil-kontra kif jemmen il-Partiti Nazzjonalista.
Dr Busuttil qal ukoll li anki żewġ esperti opinjonisti li din il-ġimgħa dehru fuq programm TimesTalk fuq TVM kkumentaw fuq l-andament ta’ kif qed imexxi l-Gvern f’diversi oqsma.
Spjega li dawn bejniethom kellhom jagħtu punti mill-wieħed sa għaxra u meta wieħed jgħoddhom flimkien, isib li l-Gvern falla għax lanqas biss ġab nofs il-punti.
Kien jgħid lill-mara li sejjer jistad imma.
Mara telqet lir-raġel tagħha wara li qabditu f’relazzjoni adultera ma’ mara li ammettiet dak li kienet qed tagħmel ma’ żewġha.
Il-koppja żżewġet fl-1996 għax il-mara kienet inqabdet tqila tant li matul l-istess sena twelditilhom tifla.
Ir-relazzjoni tagħhom bdiet sejra lura u fl-2012 bdiet tissuspetta li kellu relazzjoni ma’ ħaddieħor.
Huwa kien jgħidilha li sejjer jistad meta fil-fatt dan ma kienx minnu u fis-sigħat bikrin ta’ filgħodu kien jirċievi numru ta’ messaġġi.
Fil-Qorti tal-Familja hija esebiet messaġġi li bagħtitilha s-sieħba ta’ żewġha fejn din ammettiet li kienet qed tara lir-raġel tagħha.
Għalkemm il-mara kienet lesta taħfirlu biex tipprova ssalva ż-żwieġ, ir-raġel tagħha baqa’ f’din ir-relazzjoni.
Kien għalhekk li hija talbet għas-separazzjoni.
L-Imħallef Robert Mangion ra fost oħrajn il-messaġġi li s-sieħba tar-raġel bagħtet lil martu u kkonkluda li verament ikkommetta adulterju.
Waqt li aċċetta t-talba tal-mara għas-separazzjoni, huwa ordna lir-raġel biex jagħtiha kumpens ta’ €250 fix-xahar biex tieħu ħsieb it-tifla li llum għandha 19-il sena.
L-Imħallef Mangion ordna wkoll li l-mara tibqa’ tgħix fid-dar matrimonjali għall-ħames snin li ġejjin u mbagħad id-dar tinbiegħ u l-flus jinqasmu bejniethom.
Peress li l-mara ma taħdimx u r-raġel għandu impjieg bħala xufier, huwa orndnalu jkompli jħallas is-€60 fix-xahar għad-dejn li baqagħlhom mal-bank fuq l-istess post.
Tonio Fenech: Ma ksirtx il-kodiċi ta' etika meta aċċettajt l-arloġġ.
L-eks-Ministru tal-Finanzi Tonio Fenceh qal li meta aċċetta l-arloġġ bħala rigal mingħand Ray Farrugia, ħu George Farrugia li ngħata l-proklama biex jgħid il-verità kollha dwar il-każ tax-xiri taż-żejt, ma kisirx il-Kodiċi tal-Etika.
Fenech qal li l-Kodiċi tal-Etika jinkiser biss jekk ir-rigal li jingħata jinfluwenza l-politika tal-Gvern.
Madankollu, skont Tonio Fenech, dan kien rigal ġenwin. 
“Għalhekk jien ma kellix għalfejn nirrapporta lill-Prim Ministru,” qal Tonio Fenech meta kien qed jagħti x-xhieda tiegħu quddiem il-Kumitat tal-Kontijiet Pubbliċi (PAC), meta kompla jinstema' l-każ dwar ir-rapport tal-Awditur dwar ix-xiri taż-żejt. 
Tonio Fenech qal li huwa kien jaf lil George Farrugia okkażjonalment, madankollu qatt ma kellu diskussjonijiet miegħu.
Qal li kellu inkontru ma' Farrugia meta kienet qed issir laqgħa dwar proġett ta' privatizzazzjoni.
Inkontru ieħor seħħ meta George Farrugia akkkumpanja lil ħuh Ray Farrugia sad-dar tal-eks-Ministru, meta dan tal-aħħar tah l-arloġġ.
Fenech qal li kienet mart Ray Farrugia li riedet tagħtih dan l-arloġġ li kienet għamlet hi.
Qal li dan l-arloġġ ingħata lilu meta lanqas biss kien Ministru responsabbli mill-Enemalta.
Dan ix-xogħol kien sar minn persuna dilettanta, u kien jiswa biss €200, u mhux €5,000 kif allega l-Partit Laburista.
Tonio Fenech qal li għal din ir-raġuni huwa fetaħ kawża ta' libell lill-Ministri Chris Cardona u Evarist Bartolo.
B'ton imqanqal għall-aħħar, Tonio Fenech qal li l-Pulizija kienet investigat dan il-każ.
L-Ispettur Angelo Gafà kien induna mill-ewwel li dan l-arloġġ ma kellux valur, filwaqt li l-eks-Kummissarju tal-Pulizija John Rizzo kien qal li ma kienx hemm relevanza f'dan il-każ.
Mistoqsi mill-Ministru Edward Zammit Lewis, Tonio Fenech qal li Ray u George Farrugia marru d-dar minn jeddhom u mingħajr stedina. 
“Jien sibthom wara l-bieb u inizjalment ir-rigal m’ aċċettajtux.
Però mbagħad ħadtu, għaliex sa dak iż-żmien kulma kont naf kien li Ray Farrugia huwa ta' John's Garage.
Lanqas kont naf li għandu x'jaqsam maż-żejt,” qal Tonio Fenech, filwaqt li baqa'’ jinsisti li dan kien rigal normali, bħal rigali oħrajn. 
Fenech insista li, “Ridt inkun vera profeta biex inkun naf x'se jiġri sitt snin wara.
Jien naf biss li għamlitu mart Ray Farrugia għaliex kellha delizzju.
Li kieku qaluli li l-arloġġ tħallas mill-Power Plan, ma kontx naċċettah.
Imma Ray Farrugia qalli li għamlitu l-mara tiegħu,” qal Tonio Fenech.
 Żied jgħid li huwa qabel mad-deċiżjoni tal-Kabinett, li l-Kummissarju ngħata l-għodda kollha biex jinvestiga l-każ.
Mistoqsi jekk għandux opinjoni jekk George Farrugia żammx mal-kundizzjonijiet tal-proklama, l-eks-Ministru Fenech qal li mhuwiex sta għalih li jgħaddi opinjoni. 
Dwar ix-xhieda li kien ta David Spiteri Gingell, li qal li bejn l-1998 u l-2008 ma kien sar xejn fl-Enemalta, Tonio Fenech qal li ma kellu x'jaqsam xejn ma' din il-Korporazzjoni.
Dwar l-affarijiet oħrajn li qal Spiteri Gingell, li l-Ministeru tal-Finanzi kien qed iwaqqaf il-proċess biex jiġu impjegati aktar ħaddiema mal-Enemalta, ix-xhud qal li dak li talab Spiteri Gingell kien iżżejjed. 
“Spiteri Gingell żvija lill-PAC meta qal li ried jimpjega 100 ruħ, u talli dawn ma ġewx impjegati wassal biex il-minuti ma jinżammux kif suppost.
Jien ħadt passi biex dawn il-proċeduri jissaħħu.
Meta ġiet it-talba biex ikun hemm aktar ingaġġ ta' maniġment, jien ma nnegajtx it-talba imma lqajt it-talba bin-nofs,” qal Fenech. 
Żied jgħid li huwa kien ħbieb ma' Spiteri Gingell, u għalhekk huwa ppretenda li jimxi b'mod differenti miegħu.
Qal li huwa qatt ma kellu problema li jiġi appuntat 'internal audit', madankollu qal li qabel l-2007 ħadd ma ġibidlu l-attenzjoni li l-Enemalta ma għandhiex 'internal audit'.
'Ma rridux indejqu lill-Ewropej... imma m'għandniex għażla.'
"Fil-Libja kont maħtuf kemm-il darba.
F'każ minnhom anki tefgħuni f'post fid-deżert.
Il-vjaġġ bid-dgħajsa mil-Libja hu kwistjoni ta' ħajja jew mewt.
Tkun fuq dgħajsa żgħira mingħajr sigurtà.
Kont naf li nista' faċilment immut mgħarraq.
Imma għidt lili nnifsi li għandi nitlaq.
Ma kellix għażla.
Għidt jekk Alla jridni ngħix, insalva.
Ma rridux indejqu lill-Ewropej, imma m'għandniex għażla.
Nirriskjaw ħajjitna għall-familja tagħna."
Dan hu dak li sostna Abdu (ritratt), immigrant ta' 34 sena mill-Gambja li f'nofs Mejju ta' din is-sena ġie salvat mill-bastiment Phoenix, li hu mmexxi mill-Migrant Offshore Aid Station (MOAS) u mill-Medecins Sans Frontieres (MSF).
Abdu qasam l-esperjenza tiegħu mal-volontieri ta' MSF.
Abdu jgħid li, "Il-vjaġġ lejn il-Libja ħadli ħames xhur u nofs.
Ivvjaġġajt f'diversi pajjiżi fosthom is-Senegal, Mali, Burkina Faso, Niġer u l-Alġerija.
Tlaqt mill-Gambja għax jien ridt il-flus biex ngħajjex ‘il-familja.
Fil-Gambja m'hemmx xogħol.
Qabel daħlt il-Libja waqaft għal xi żmien fl-Alġerija.
Ħdimt u qlajt il-flus biex inkompli bil-vjaġġ.
Fl-Alġerija s-sitwazzjoni hi aħjar minn dik fil-Libja.
Hemmhekk tista' taħdem, tagħmel il-flus u jekk ikollok id-dokumenti ħadd ma jitfgħek fil-ħabs bla raġuni ta' xejn.
Biss kelli ħija l-Libja u ridt li nsibu biex nagħmlu l-vjaġġ lejn l-Ewropa flimkien".
Ikompli jgħid li, "Mort il-Libja u hemmhekk rajt li faċilment jattakkawk u jisirquk.
Fil-Libja ma tistax timxi f'ċerti ħinijiet jew tmur fejn trid.
Ikun hemm persuni li jippretendu li huma pulizija jew membri tal-armata.
Dawn jaħtfuk u jeħdulek flusek.
Jekk ma jkollox flus tispiċċa taqla' xebgħa sew.
Fil-Libja lili ħatfuni diversi drabi.
Darba minnhom kont sejjer niltaqa' ma' ħabib tiegħi li kien għadu kif wasal il-Libja.
Ġew xi persuni, tefgħuni f'karozza u saqu għal ammont twil ta' ħin.
Ħaduli kulma kelli.
Abbandunawni fid-deżert.
Kont fortunat li kien hemm xi persuni li kienu għaddejjin minn hemm u għenuni nsib it-triq lura."
Abdu jgħid ukoll li, "Ħija hu iżgħar minni u għalhekk jien kont responsabbli tiegħu.
Kull meta kien ikollna bżonn inġibu xi ħaġa minn barra kont noħroġ jien u hu joqgħod ġewwa biex ikun sigur.
Kien minħabba f'hekk li ġejt maħtuf kemm-il darba.
Qafluni fi djar u mhux f'ħabsijiet jew kampijiet.
Dawn ikunu djar mimlijin irġiel u nisa armati b'armi tan-nar u skieken.
Anki t-tfal ikunu armati.
Jeħdulek il-flus u jsawtuk.
Kuljum isaqsuk għal aktar flus.
Jekk ma jkollokx flus x’ tagħtihom ma tkunx ta' valur għalihom.
Jien kont fortunat li kont naf nies li kienu lesti jħallsu biex ninħareġ minn hemm."
Abdu rrakkonta lill-MSF li, "Iltqajt ma' dawk li jorganizzaw il-vjaġġi permezz tal-ħbieb tiegħi.
Ħallast $1,700.
Il-vjaġġ ġie pospost darbtejn.
Nirringrazzja 'l Alla li ġejt salvat.
Meta rajt id-dgħajsa li ġiet issalvana l-ewwel ħsieb tiegħi mar fuq il-familja u fuq Alla."
Juventus jirbħu d-Double.
Iċ-champions Juventus irreġistraw it-tielet double fl-istorja tal-club u l-għaxar suċċess fil-Coppa Italia meta fil-finali dawru telfa f’rebħa biex għelbu lil  Lazio bl-iskor ta’ 2-1 liema partita kellha tiġi deċiża fil-ħin barrani. 
Filwaqt li Juventus issa jinsabu pass ‘il bogħod milli jiksbu t-Treble meta fil-finali tal-UEFA Champions League jiltaqgħu kontra Barcelona, fis-6 ta’ Ġunju, li ġej, Lazio jkomplu jiġġieldu għat-tieni post meta  nhar il-Ħadd li ġej jilagħbu kontra r-rivali eterni, Roma, li propju huma jinsabu fit-tieni pożizzjoni ...
punt aktar minn Lazio.
Din il-finali kellha bidu mill-aktar eċċitanti meta sal-ewwel 11-il minuta ż-żewġ timijiet skorjaw goal kull wieħed li ġew reġistrati mill-captains. 
Kienu Lazio li fetħu l-iskor wara biss erba’ minuti minn daqqa ta’ ras ta’ Stefan Radu wara azzjoni ta’ freekick meta Andrea Pirlo naqas li jogħla biex jipprova jinnewtralizza lill-istess Radu. 
Seba’ minuti wara, Juventus kisbu d-draw meta mill-freekick ta’ Andrea Pirlo, Paul Pogba xeħet lejn Giorgio Chiellini li b’mod akrobatiku xeħet il-ballun fix-xibka.
Il-partita nnifisha żvolġiet f’waħda bilanċjata biex sal-ħin regolamentari ma sar l-ebda goal u għaldaqstant il-partita kellha tmur fil-ħin barrani. 
Fl-94 minuta, Lazio kienu sfortunati li ma marrux fil-vantaġġ meta x-xutt ta’ Filip Djordjevic għeleb lill-goalkeeper Juventin, Marco Storari, iżda l-ballun ħabat ma’ sieq il-lasta ... mexa tul il-linja fatali ...
ħabat ma’ sieq il-lasta l-oħra u nqala’ ‘l barra. 
Tliet minuti wara, kienu Juventus li skorjaw il-goal tar-rebħa minn Alessandro Matri.
wara żball fid-difiża ta’ Lazio.
Mhux ħati li saq fuq raġel - tajru biex jiddefendi lilu nnifsu u lil ħaddieħor.
Sewwieq li tajjar raġel ieħor, meta rah jipponta arma tan-nar lejn perusna oħra, kien illiberat mill-akkużi miġjubin fil-konfront tiegħu, wara li l-Qorti qalet li huwa kien qed jaġixxi biex jiddefendi lilu nnifsu u lil oħrajn li kienu f'periklu minħabba l-atteġjament tal-allegat vittma.
Il-Maġistrat Consuelo Scerri Herrera qalet li Nure Kamakam ta' 40 sena, li huwa mil-Libja, ma għandux jinstab ħati tal-attentat ta' qtil Said Bouslama, meta saq fuqu bil-karozza nhar l-1 ta' Ottubru tal-2010, f'Mosta Road fi Triq San Pawl. 
Huwa ġie lliberat ukoll minn akkuża li kkaġunalu ġrieħi gravi u li saq b'mod traskurat. 
Fil-Qorti ħareġ kif Kumakam kien qed isuq il-karozza meta ra lil Bouslama, jipponta arma lejn raġel ieħor, li jismu Ahmed Muhammed Mustapha Alouzi. 
Jirriżulta li Kumakam, waqqaf il-karozza u pprova jintervjeni, madankollu Bouslama, dawwar l-arma fid-direzzjoni tiegħu u qallu biex ma jindaħalx għax jisparalu.
Peress li ma kellu l-ebda għażla, Kamakam daħal lura fil-karozza u saq għal fuq Bouslama, bil-konsegwenza li kkaġunalu feriti gravi.
Min-naħa tiegħu Bouslama, qal lill-Qorti huwa ntalaqt mill-karozza hekk kif kien qed jaqsam it-triq, wara li waqaf jixtri l-ħobż.
Madankollu, Kamakam u Alouzi taw verżjoni differenti u kkorraboraw il-verżjoni li ngħatat dakinhar. 
Fil-Qorti ħareġ kif parti mill-arma instabet fix-xena tar-reat, filwaqt li l-parti l-oħra, instabet mill-bugħaddas f'San Pawl il-Baħar.
Huwa mifhum li l-arma inqasmet bl-impatt. 
Kumakan, li baqa’ fuq il-post sakemm waslu l-Pulizija, qal lill-Qorti li l-intenzjoni tiegħu ma kinitx li jikkaġuna ġrieħi lil Bouslama, imma li jwaqqfu milli jpoġġi f'periklu lil persuni oħrajn.
Min-naħa l-oħra, Aouzi qal li Bouslama kien insista miegħu li għandu jagħtih €55, u heddu b'arma tan-nar meta qallu li ma għandux jagħtih flus.
Fis-sentenza tagħha, il-Maġistrat Scerri Herrera qalet li l-evidenza ċirkostanzjali, ikkorraboraw dak li qalu ż-żewġ persuni, li Bouslama heddidhom b'arma. 
Il-Qorti qalet li l-fatt li l-arma tpoġġiet fid-direzzjoni tar-ras ta' xi ħadd ħolqot ċirkostanzi ta' periklu manifest. 
Il-Qorti kompliet tgħid li “Kamakam ma kienx qiegħed isuq b'negliġenza jew traskuraġni.
Kienet manuvra kkalkulata li biha kellu jwaqqaf lil Bouslama u jevita aktar konsegwenzi serji għalih u għall-persuna li kellu l-arma ippontata fid-direzzjoni tiegħu.”
Għaldaqstant il-Qorti qalet li dan kien każ klassiku ta' persuna li ddefenda lilu nnifsu, filwaqt li lliberat lill-imputat minn kull akkuża. 
Għall-imputat deher l-Avukat Joe Giglio.
Mara mill-Imtaħleb tittella’ l-Qorti li qarrqet b'żewġ nisa mir-Rabat.
Qed tinżamm fuq arrest preventiv.
Il-Pulizija ressqet b’arrest quddiem il-Maġistrat Dr N.
Galea Sciberras LL.D lil Mary Anne Borg ta’ 30 sena, residenti l-Imtaħleb.
Hija ġiet akkużata li fit-12 t’April 2015 ġewwa r-Rabat (Malta) ikkommettiet serq ta’ ammont ta’ mhux iktar minn €70 għad-detriment ta’ żewġ nisa u iktar talli b’mezz kontra l-liġi, għamlet użu ta’ ismijiet foloz, jew billi nqdiet b’qerq ieħor, sabiex iġġiegħel titwemmen l-eżistenza ta’ intrapriżi foloz, għamlet qligħ ta’ €10 għad-dannu tal-istess żewġ vittmi.
Mary Anne Borg ġiet akkużata wkoll li għamlet reat waqt perjodu ta’ probation, liema probation ġiet imposta fuqha nhar il-11 ta’ Lulju 2014 u aktar talli saret reċediva, fost akkużi oħra.
L-imputata wieġbet mhux ħatja għall-akkużi fil-konfront tagħha u qiegħda tinżamm taħt arrest preventiv ġewwa l-Faċilità Korrettiva ta’ Kordin.
Il-prosekuzzjoni f’dan il-każ tmexxiet mill-Ispettur Edel Mary Camilleri.  
Tliet popli, tliet reliġjonijiet u tliet kulturi flimkien.
“Għalkemm tliet reliġjonijiet differenti, aħna lkoll "aħwa" għax it-tlieta li aħna nirrikonoxxu lil Alla Ħallieq” - L-Isqof Mario Grech.
Proġett li qed jaħdem fuqu l-Ministru għal Għawdex Anton Refalo jikkonsisti f’dak li jista’ jkun meqjus bħala wieħed uniku hekk kif binja waħda se tospita tliet reliġjonijiet taħt l-istess saqaf, Kattoliċi, Lhud u Musulmani.
Sorsi li tkellmu ma’ din il-gazzetta u li huma qrib sew tal-Ministru Anton Refalo qalu li l-Ministru Għawdxi hu bniedem intiż ħafna fl-arti.
“Anton minn dejjem kien joħlom li jħalli monument f’Għawdex mibni mill-Perit famuż Malti Richard England.”
Fil-fatt il-Perit England diġà għamel il-pjanta għal din il-‘knisja’ unika u li din il-gazzetta qed taqsam mal-qarrejja bil-permess tiegħu.
Il-fatt uniku dwar din il-‘knisja’ hu li se tkun qed isservi ta’ post ta’ talb għal tliet reliġjonijiet differenti.
Tliet reliġjonijiet li meta wieħed iħares lejn dak li qed jiġri fid-dinja, il-popli li jħaddnu dawn ir-reliġjonijiet xejn mhuma fuq in-naħa paċifika mill-mod ta’ kif iħarsu lejn xulxin.
L-għan ta’ din il-‘knisja’ hu li tgħaqqad dawn ir-reliġjonijiet taħt l-istess saqaf.
Tliet popli, tliet reliġjonijiet, tliet kulturi differenti.
U dan hu li se tilħaq din il-‘knisja’ hekk kif fiha se tilqa’ r-reliġjon Lhudija, Musulmana u dik Kattolika flimkien.
Tliet reliġjonijiet taħt saqaf wieħed, tliet knejjes taħt saqaf wieħed.
Jiġifieri moskea, sinagoga u knisja mibnija b’mod mill-aktar modern mill-Arkitett Malti Richard England.
Xi ħaġa li bħalha fid-dinja ma teżistix.
Sorsi li tkellmu ma’ din il-gazzetta qalu li l-Ministru Anton Refalo diġà tkellem mal-Isqof t’Għawdex Mario Grech, mal-Immam Musulman u mar-Rabbi Lhudi dwar dan il-proġett li jixtieq iwettaq u jidher li lkoll urew interess pożittiv fih.
Għalkemm s’issa dan il-proġett arkitettoniku għadu biss fuq il-pjanti, l-ILLUM hi infurmata li diġà bdew it-taħditiet mat-tliet reliġjonijiet fejn jidher li dawn anke jistgħu jidħlu mal-gvern biex jiffinanzjaw parti mill-bini ta’ dan il-proġett.
L-ILLUM għandha informazzjoni wkoll dwar il-lokalità fejn din il-‘knisja’ monument hu ppjanat li għandha tinbena.
Il-lokalità taħt il-lenti għal dan il-proġett hi n-naħa ta’ barra tax-Xewkija eżatt wara l-Gozitano, viċin il-Gozo Stadium.
Intant, mitlub jikkummenta fuq dan il-proġett, l-Isqof t’Għawdex Mario Grech qal li preżentement qed ngħixu f'soċjetà fejn għal xi raġuni jew oħra xi wħud bħal donnhom iddejqu bil-fenomenu reliġjuż.
“Huwa evidenti li wħud għandhom fehmiet żbaljati dwar Alla; oħrajn għandhom għatx kbir għal Alla bit-tama li jsibu t-tweġibiet għal mistoqsijiet profondi li għandhom.
Barra minn hekk f'dinja globalizzata, qed jikber id-djalogu kulturali u reliġjuż.”
L-Isqof Grech kompla jgħid f'dan il-kuntest hu jara l-proġett bħala wieħed interessanti ħafna u li dak li qed jagħmel il-Perit Richard England fid-disinn tiegħu hu li jqarreb flimkien il-Kristjani, il-Lhud u l-Musulmani.
“Għalkemm tliet  reliġjonijiet differenti, aħna lkoll "aħwa" għax it-tlieta li aħna nirrikonoxxu lil Alla Ħallieq.
Bħala Kattoliċi għandna stima u rispett lejn ir-reliġjonijiet kollha, imma b'mod partikulari dawn it-tnejn.”
Temm jgħid li l-Konċilju Vatikan II tana d-dokument ‘Nostrae Aetate’ dwar ir-relazzjonijiet tal-Knisja mar-reliġjonijiet mhux Insara.
“Wieħed jittama li dan il-monument propost b'xi mod jew ieħor jgħin lill-bniedem jimla l-vojt eżistenzjali tiegħu.” 
Mhux aċċettabbli li tfal jispiċċaw fl-istess swali mal-adulti – Chris Fearne.
Binja għal mard mentali fost it-tfal u żgħażagħ.
Il-binja li fiha se jkun hemm il-Youth Residence.
Matul l-aħħar jiem smajna bil-proġetti ta’ investiment li qed jaħdem fuqhom il-Gvern fil-qasam tas-saħħa.
Qasam li kif spjega l-Prim Ministru Joseph Muscat mistenni jinbidel minn wieħed ta’ sfidi għal wieħed t’opportunitajiet hekk kif sptarijiet privati u anke skola medika privata mistennija jiftħu u jibdew joperaw f’pajjiżna fiż-żmien li ġej.
Intant din il-gazzetta tkellmet mas-Segretarju Parlamentari għas-Saħħa Chris Fearne dwar il-qasam tas-saħħa mentali, partikolarment fejn jirrigwarda tfal u adolexxenti.
Preżentement persuni żgħar fl-età li jkollhom bżonn ikunu rikoverati fl-Isptar Monte Carmeli minħabba problemi mentali akuti, dawn jispiċċaw jiddaħħlu fis-swali f’dan l-isptar flimkien mal-adulti.
Chris Fearne qal li dan il-gvern ħass li din mhix sitwazzjoni aċċettabbli fejn tfal jispiċċaw fl-istess swali mal-adulti.
Qal li kien għalhekk li bdiet il-ħidma immedjata biex tiġi identifikata binja li se sservi  bħala Youth Residence għal dawn iż-żgħażagħ.
“Nemmnu li kull individwu għandu d-dritt għall-kura li għandu bżonn  u nemmnu li dan għandu jsir fl-aħjar ambjent possibbli”.
Is-Segretarju Parlamentari kompla jgħid li l-viżjoni tal-Gvern għal pazjenti li jbatu minn kundizzjoni ta’ saħħa mentali hija li jingħataw l-aqwa kura possibbli.
“Għaldaqstant inħasset il-ħtieġa sabiex tfal u adolexxenti li jbatu minn kundizzjoni ta’ saħħa mentali jibbenefikaw minn post xieraq li jakkomoda l-każijiet kollha li jkollhom bżonn jirċievu.”
Fearne spjega li l-Youth Residence (jew kif kienet magħrufa qabel il-Young People’s Unit) hija faċilità għaż-żgħażagħ bi problemi ta’ saħħa mentali akuti.
“Il-binja li fiha se jkun hemm il-YR ġiet iddisinjata mill-ġdid u addattata biex tlaħħaq mal-bżonnijiet taż-żgħażagħ tal-lum bi problemi mentali.
Id-disinn tal-binja jagħti lok għal kura aktar individwalista u jimxi ‘l hinn minn dak ta’ istituzzjoni medika.
Id-disinn huwa wieħed ibbażat fuq ambjent terapewtiku ta’ dar.”
Mitlub jispjega x’se jkun hemm aktar minn sala ta’ sptar, is-Segretarju Parlamentari qal li fost affarijiet oħra li r-residenza se tkun mgħammra bihom se jkun hemm games room, kamra għat-televiżjoni, faċilitajiet sportivi, kmamar għat-terapija u klassi għal laqgħat jew taħriġ fi gruppi.
“Fid-disinn tal-binja ngħatat attenzjoni partikolari għas-sigurezza tal-post, fosthom se jkun hemm ukoll one-way mirror.
Ingħatat ukoll attenzjoni partikolari għall-privatezza tal-individwu.
In-numru ta’ sodod f’kull kamra tniżżlu minn kmamar ta’ erbgħa għal kmamar individwali jew fejn żewġ persuni jaqsmu kamra bejniethom.”
Chris Fearne temm jgħid li x-xogħol fuq il-binja wasal fil-fażi finali tiegħu u se jkun lest fi żmien qasir.
“F’qasir żmien mhux se jibqa’ jkollna pazjenti żgħar flimkien ma’ dawk adulti.
L-ambjent li se jkun qed jilqagħhom f’din il-binja huwa wkoll differenti minn dak ta’ Monte Carmeli.
Il-binja tinsab fil-bidu tat-triq lejn dan l-isptar u għalhekk hija mifruda mill-isptar per se - b’hekk qed nimxu lejn mudell aktar ta’ dar u ferm inqas ta’ istituzzjoni.”  
Il-kanzunetta ta' SHout toħloq kontroversja fl-Awtorità tax-Xandir.
L-Awtorità teżiġi li kull min idoqq id-diska tax-SHout irid jagħti ħin ekwivalenti lil tal-IVA
L-Awtorità tax-Xandir tintervjeni fuq il-kanzunetta tal-kampanja SHout.
L-Awtorità tax-Xandir ħarġet struzzjonijiet lil dawk l-istazzjonijiet li jaqgħu taħt il-kompetenza tagħha biex kull min idoqq id-diska tal-kampanja SHout kontra l-kaċċa fir-rebbiegħa għandu jagħti bħala rimedju daqstant ħin lill-kampanja tal-IVA.
Dawk l-istazzjonijiet li jagħżlu li jdoqqu l-kanzunetta mnedija mill-kampanja SHout għar-referendum tal-11 ta' April iridu jagħtu l-istess ammont ta' ħin għall-kampanja tal-IVA - ħin li waqtu dawn tal-aħħar jistgħu jwasslu l-messaġġ tagħhom.
Ir-raġuni wara dan kollu hi li l-kanzunetta ta' SHout tħeġġeġ lis-semmiegħa jivvutaw le, u b'hekk skont l-Awtorità tax-Xandir, il-kampanja tal-IVA sostniet li għandha tingħata l-istess ħin twassal il-messaġġ tagħha.
Id-deċiżjoni tal-Awtorità tapplika biss għar-radju u t-TV u ma tapplikax għall-mezzi tal-media soċjali. 
Inbelgħet karozza oħra mill-art.
Ix-xita tkompli tikxef id-dnubiet fit-toroq Maltin.
Karozza litteralment inbelgħet mit-triq f'Ħal-Lija bejn iċ-ċimiterju u r-roundabout tal-Iklin.
Triq li issa ilha xhur sħaħ li suppost ġiet irranġata jew qed tiġi rranġata.
Iżda r-ritratti juru dak li ġara llum fi triq li għadha ssir ġdida b'eluf kbar ta' flus il-poplu.
Nies li bagħtulna r-ritratt qalulna li llum barra li trid tieħu ħsieb il-karozzi li ġejjin minn quddiemek, oħrajn li jinsabu quddiemek, trid toqgħod għassa li taħt xi għadira ilma m'hemmx xi ħofra li tibilgħek bil-karozza b'kollox. 
Busuttil ser jispiċċa s-sena eżatt kif bdieha : Negattiv - PL.
Il-Partit Laburista analizza lill-Kap tal-Oppożizzjoni f'din l-istqarrija.
Il-Kap tal-Oppożizzjoni u l-Kap tal-Partit Nazzjonalista Simon Busuttil ser jispiċċa din is-sena eżatt kif bdieha, billi jkun distruttiv u negattiv.
Din in-negattività hija sintomatika ta’ kap ta’ partit li m’għandux kontroll tal-partit tiegħu stess, fejn l-elementi l-aktar estremisti fi ħdan il-Partit Nazzjonalista ħadu r-riedni f’idejhom u dan rajnieh f’bosta okkażjonijiet matul din is-sena.
Matul din is-sena rajna ‘l Busuttil jitkellem fuq ir-roħs tal-kontijiet tad-dawl u l-ilma li filli jgħid li ma jistgħux isiru u filli jgħid li huwa tajjeb li raħsu, rajna lil Busuttil jitkellem fuq il-bail-out, liema bail-out mhux talli ma wasalx, talli llum għandna waħda mill-ikbar rati ta’ tkabbir ekonomiku meta mqabbla ma’ pajjiżi oħra Ewropej.
Rajna lill-Kap tal-Oppożizzjoni jitkellem fuq mezzi tal-komunikazzjoni barranin biex jipprova jagħmel ħsara lil pajjiżna, iżda l-Programm ta’ Ċittadinanza b’investiment, mhux biss kien approvat mill-Kummissjoni Ewropea iżda ser jgħin lil pajjiżna jikber aktar.
Busuttil tkellem fuq il-qgħad liema qgħad kellu jlaħħaq it-8,000 ruħ, iżda llum pajjiżna għandu l-inqas rati ta’ qgħad fl-istorja.
Matul din is-sena tkellem ħafna fuq politika onesta, iżda huwa stess huwa kollox barra onest.
Rajnieh b’double standards fil-każ ta’ George Pullicino li mhux biss iddenfendieh iżda ppreġudika l-każ tas-solar panels u l-feed in tariff li tħallset meta qal li huwa innoċenti, fuq kollox ried lill-Prim Ministru jgħaġġel fuq il-każ tal-isparatura iżda llum ma jridx jgħid x’passi ser jieħu fil-konfront tal-eks-Ministru Carm Mifsud Bonniċi fuq każ ta’ qtil ta’ bniedem.
Rajna lill-Kap Nazzjonalista li jwaqqaf fond għal drittijiet indaqs fi ħdan il-partit tiegħu, iżda astjena fuq il-vot dwar l-unjoni ċivili, agħar minn hekk għadu jistaqsi sal-lum jekk il-partit tiegħu għandux ikollu l-kuraġġ li jaċċetta lill-persuni omosesswali fi ħdanu.
Rajna wkoll lil Simon Busuttil insensittiv fuq il-każ tal-konkrit tal-Isptar Mater Dei, rajnieh jitkellem fuq il-prezzijiet tal-fjuwil meta kien qed jikkwota prezzijiet li ma jeżistux.
Matul din is-sena l-poplu Malti u Għawdxi ra d-differenza bejn min huwa negattiv u kollox ħażin, bejn min ma jwettaqx dak li jitkellem tant fuqu u min qed jaħdem verament biex il-poplu Malti u Għawdxi jkompli sejjer ‘il quddiem, bejn min jaf li mhux perfett iżda li għandu l-ottimiżmu biex ikompli jaħdem aktar.
Roundabout bejn in-Naxxar u San Ġwann tingħalaq u toħloq kaos sħiħ.
Tgħid din perċezzjoni wkoll?
Il-pajjiż falla bi kbir fejn jirrigwarda traffiku u trasport pubbliku.
Inġibu kull skuża li nistgħu noħolqu.
Iżda l-fatti qed juru li l-akbar falliment jinsab fit-tmexxija tal-Awtorità tat-Trasport fejn ma nafx minn fejn qed iġibu l-ideat ta' kif jitmexxew it-toroq Maltin.
Ir-roundabout  bejn in-Naxxar u San Ġwann ingħalqet, hekk f'ħakka t'għajn.
Ir-raġuni jafha biss min ġietu din il-'colpo di fulmine'.
Il-fatti juru biss li nħoloq kaos sħiħ.
Iżda anke jekk dan sar apposta biex nagħmlu l-ħajja aktar faċli għal min kull filgħodu jfettillu jsuq xi ftit biex jgħaddi ż-żmien (u jgħaddi tafux), jibqa’ fatt li tal-inqas neħħi s-sinjal li juri li hemmhekk suppost hemm roundabout.
Issa jew min imexxi Trasport Malta hu ġenjali u allura aħna n-nies tad-dinja ma nifhmuhx inkella hu illitterat fejn jidħol traffiku.
Il-fatt jibqa’ li d-deċiżjonijiet tiegħu żgur li mhux qed jinftiehmu.
Forsi wkoll li din hi perċezzjoni tiegħi.
Ftehim bejn il-PBS u t-Tv taċ-Ċina.
Ftehim ta' Kooperazzjoni għal bdil ta' programmi tal-aħbarijiet u ġrajjiet kurrenti bejn iż-żewġ organizzazzjonijiet tax-xandir pubbliku.
Il-ftehim jikkonċerna t-trażmissjoni permezz tas-satellita u FTP ta' programmi u servizzi li jkunu ġew imxandra jew li ser ikunu ser jiġu mxandra mill-entità l-oħra skont il-faċilitajiet tekniċi; il-proviżjoni ta' għażliet mill-aħbarijiet, iffilmjar u produzzjoni ta' rapporti ġurnalistiċi fuq suġġetti ta' interess b'verżjoni akustika internazzjonali u bil-lingwa Ingliża.
L-entità li jkollha bżonn is-servizz tista' tuża l-materjal mitlub kif awtorizzata mill- organizzazzjoni msieħba fil-ftehim fl-istazzjonijiet radjoteleviżivi u websites tagħha biss.
Permezz tal-ftehim il-PBS kisbet benefiċċji u vantaġġi ġodda billi tista' tirċievi, tirrekordja u tuża liberament bla ħlas siltiet kif tinħtieġ mill-programmi ta' aħbarijiet imxandra mill-kanali satellitari CCTV (kanal internazzjonali biċ-Ċiniż); CCTV-News (kanal bl-Ingliż), u CCTV-F (kanal bil-Franċiż).
Il-ftehim jinkludi d-dritt reċiproku li jixxandru aħbarijiet bl-awtorizzazzjoni għall-aċċess bla ħlas għas-sinjali diretti kif imxandra mill-kanali satellitari.
Il-PBS u s-CCTV (China Central TV) qablu wkoll li jistiednu timijiet ta' ġurnalisti u tekniċi għal intervisti indipendenti jew konġunti, kif ukoll għall-iffilmjar meħtieġ.
Iċ-ċermen Tonio Portughese ffirma f'isem il-PBS waqt li s-Sur Li Yi, viċi direttur taċ- Ċina Central Television News Centre iffirma f'isem is-CCTV.
Dan il-ftehim iwessa' r-relazzjonijiet u l-opportunitajiet bejn Malta u ċ-Ċina fil-qasam tax-xandir pubbliku waqt li jwieġeb għall-istrateġija tal-PBS li twessa' d-dimensjoni internazzjonali tagħha bi ftehim u arranġamenti fosthom mar-Radiotelevisione tar-Repubblika ta' San Marino; Radio Vaticana u ċ-Centro Televisivo Vaticano; il-BBC; l-Unjoni Radjuteleviżiva ta' Franza; ir-RAI Radiotelevisione Italiana; TVEspanol; il-korporazzjoni tax-xandir ta' Ċipru u tal-Portugal; il-European Broadcasting Union; EuroRadio; l-Unjoni tax-Xandir Mediterranja; il-korporazzjoni tal-Korea t'Isfel, Radio Bulgarija u r-Radjuteleviżjoni TRT tat-Turkija.
Politika dwar il-parkeġġ.
IL-PARKING POLICY SE TITRESSAQ FIL-KABINETT FIL-ĠRANET LI ĠEJJIN.
Il-Ministru għat-Trasport u l-Infrastruttura Joe Mizzi llum ħabbar li l-Parking Policy għall-pajjiż kollu se tkun imressqa fil-Kabinett fil-ġranet li ġejjin u wara, tinfetaħ għall-konsultazzjoni pubblika.
Il-Ministru esprima x-xewqa tiegħu li din tindirizza, fost oħrajn, in-nuqqas ta’ dixxiplina li għad għandna f’pajjiżna f’dak li huwa parkeġġ.
Huwa qal li jirrikonoxxi li din ħadet xi ftit tat-tul iżjed milli mistenni, għax din hija polza sensittiva ħafna u meta kien hemm xi entitajiet li talbu li ssir reviżjoni ta’ xi sottomissjonijiet, il-Gvern ma għalaqx il-bibien biex ifittex iħaffef iżda sema’ x’kellhom xi jgħidu u fetaħ mill-ġdid id-diskussjonijiet.
Dan tħabbar waqt konferenza tal-aħbarijiet fir-Rabat fejn tħabbar li seba’ ristoranti ngħaqdu flimkien biex jiffaċilitaw l-attività kummerċjali fir-Rabat, mhux biss fil-Milied iżda matul is-sena kollha, billi joffru servizz ta’ park and ride lill-klijenti tagħhom.
Keith Psaila, f’isem is-sidien tar-ristoranti li ħolqu din l-inizjattiva, qal li din l-inizjattiva tawgura tajjeb għall-komunità kummerċjali fir-Rabat, li qed tagħraf tieħu azzjoni fuq problemi komuni li bihom jintlaqat kulħadd u li s-soluzzjoni għalihom hija waħda konġunta.
Is-servizz qed jingħata mir-ristoranti Cosmana Navarra, Bottegin Palazzo Xara, Palazzo Castelletti, Da Luigi, Toffee & Co, Peristyle u Grotto Tavern kull nhar ta’ Ġimgħa u s-Sibt filgħaxija, bejn it-8.00pm u nofsillejl.
Vetturi privati jistgħu jipparkjaw fi Triq it-Tiġrija, biswit it-Telgħa tas-Saqqajja fejn ikun hemm vann privat li jtella’ lill-pubbliku fir-ristoranti rispettivi u lura lejn il-vettura tagħhom b’mod frekwenti.
Filwaqt li kellu kliem ta’ tifħir għal din l-inizjattiva, il-Ministru ħeġġeġ biex aktar ristoranti u entitajiet jitħajru joħolqu inizjattivi simili.
Huwa qal li dan ifisser li s-sistema tal-park and ride f’pajjiżna qed tindara sew u dan jidher mill-fatt li minn meta reġgħet għaddiet f’idejn il-Gvern u traħħas il-prezz b’mod sostanzjali, il-park and ride tal-Blata l-Bajda qed tkun mimlija kuljum.
Il-Ministru ħabbar li fil-ftehim li ġie ffirmat fil-ġranet li għaddew mal-kumpanija Spanjola li se tieħu f’idejha t-trasport pubbliku f’pajjiżna, il-park and ride tal-Blata l-Bajda se tibqa’ tkun operata mill-Gvern, u din se tibqa’ bl-istess prezz tal-lum biex ikun vantaġġjuż għal kulħadd.
Ma tħallietx tidħol għall-quddiesa ta' nofsillejl f'San Ġwann għax qalulha li kienet bi ħlas.
L-Uffiċċju tal-President jiċħad dan kollu.
Mary Fisher  eks-għalliema (Ms Giordmaina għal min kien  jafha) ħassitha mweġġgħa ħafna meta flimkien ma' żewġha li hu Ingliż imma jgħixu l-Mellieħa marret il-quddiesa ta' nofsillejl fil-Kon Katidral ta' San Ġwann u żammewha milli tidħol fil-Kon Katidral u tattendi għall-quddiesa.
Skont Mary Fisher li kitbet anke post fuq Facebook  dak il-ħin stess qalet kienu qed jinbiegħu biljetti għal dan l-avveniment (il-quddiesa) li fihom kien inkluż il-breakfast il-Palazz. 
"Aħna ridna nattendu għall-quddiesa u nirċievu l-Ġisem ta' Kristu bħala kolazzjon" qalet Mary u mhux nattendu għal 'free for all' fil-Palazz bil-pretensjoni li din kienet attività għall-karità.
Irritornajna d-dar u issa tlifna anke l-quddiesa għax fil-ġurnata tal-Milied ma stajniex immorru."
Is-Sinjura Fisher kompliet tgħid b'dieqa, "Dan minn meta 'l hawn id-dar ta' Alla u l-Palazz tal-President saru ristoranti biex iservu lil dawk li jkunu jafu bl-avveniment u lil dawk li jistgħu jħallsu? Ma konniex aħna biss li ma tħallejniex nidħlu anke diversi turisti tħallew fit-triq.
Turist Ġermaniż beda jgħajjat: 'Din id-dar ta' Alla jew id-dar tal-flus?'.
Kien hemm monsinjur li beda jipprova jispjegalna li ma kienx tort tal-Knisja għax dan kien favur li qed isir għall-Community Chest Fund.
Naħseb li issa qed immorru lil hinn mil-loġika," qalet Mrs Fisher.
"Jien nemmen fil-karità u fil-passat kont waħda li għent niġbor ħafna flus għal din il-kawża iżda nħoss li qed ikun hemm regħba żejda li qed taqtagħni milli nagħti karità iżjed għal din il-kawża.
Il-karità tibda mid-dar iżda mhux mid-dar ta' Alla."
Sadattant fi stqarrija b’rabta ma’ din l-istorja li ġiet rappurtata fuq The Malta Independent dwar il-Quddiesa ta’ Nofsillejl organizzata mill-Uffiċċju tal-President l-istess uffiċċju saħaq li l-Quddiesa ta’ Nofsillejl organizzata fil-Kon Katidral ta’ San Ġwann kienet miftuħa għal kulħadd.
B’kollox attendew ‘il fuq minn 1,200 ruħ li tliet mija minnhom ġew għall-quddiesa biss.
L-Uffiċċju kkjarifika li l-biljetti kienu għall-festin tal-Milied li sar wara l-quddiesa fil-Palazz u mhux għall-quddiesa.
Matul il-ħin tal-quddiesa, il-bieb tal-Kon Katidral tħalla miftuħ biex seta’ jidħol kulħadd, kif fil-fatt ġara.
“Il-konkorrenza tant kienet qawwija li kien hemm għadd ta’ nies bilwieqfa, u nies li semgħu l-quddiesa mis-sagristija,” ittemm tgħid l-istqarrija.
Franco għandu jżomm sod.
Sur Editur,
Nammira l-kuraġġ, l-onestà u l-intelliġenza tad-Deputat Parlamentari Dr Franco Debono, li mhux biss ħaqqu jsir Ministru iżda saħansitra Prim Ministru.
Fl-opinjoni tiegħi, dan hu ħaruf fost l-ilpup tal-grupp parlamentari Nazzjonalista, tneħħi forsi xi erbgħa minnhom.
Il-bqija qegħdin hemm biex isaħħnu s-siġġu u jieħdu s-salarju mħallas minn flus il-poplu.
Biex jassiguraw li ma jitilfux xi vot, jibqgħu lura u ma jgħidux fejn hu tajjeb, tajjeb u fejn hu ħażin, ħażin.
L-irjus sħan min-naħa tal-partiti kollha ma jagħmel l-ebda ġid.
Illum il-poplu m'għadux ċuċ.
Jaf jirraġuna u jaf ikejjel.
Qegħdin jagħmlu ħafna ħsara lil Franco Debono għax f'pajjiżna għad fadal min jiġġudika lill-onest bħala miġnun.
Niggarantilek li dawn kollha tqarbnu llum! Profeti foloz daqshom għadni ma rajtx.
Għandhom dillirju kbir tafux.
Dawn li kienu kontra l-Għarab issa bdew ibusuhom.
U xejn m'għadhom jibżgħu mir-Russi li sejrin itellfulna ruħna.
Ta' dan nirringrazzjaw lil dawk li kienu u għadhom ixewxu billi jabbużaw mit-tagħlim Nisrani daqs li kieku huma fundamentalisti. 
Li kieku ma sarx daqstant tixwix, ma kienx ikun hawn daqstant għira u ġlied.
Kristu qal li għad jiġi żmien u tkunu sorpriżi min jintefa' l-infern u min jidħol il-ġenna.
Dawn huma l-istess nies li abbużaw mid-demokrazija biex ħolqu dittatura wara l-kwinti u li difnu n-nies fil-miżbla sempliċiment għax politikament ma kinux jaqblu magħhom.
Iftħu għajnejkom sew u la tinsewx!
Nammira ħafna lil Jeffrey Pullicino Orlando, lil Evarist Bartolo u lil Dr Joseph Muscat talli ma qagħdux jinħbew wara l-proposta tad-divorzju.
Personalment, assolutament ma naqbilx mad-divorzju imma kif tippretendi li f'pajjiż demokratiku (suppost), wara li tkun tlabt li jsir referendum u ġibt dawk ir-riżultati, bħala Prim Ministru tivvota kontra r-rieda tal-maġġoranza assoluta tal-poplu?
Dan sar biex taparsi nuru kemm aħna qaddisin? Jinqdew bil-knisja għall-iskopijiet u l-finijiet ta' moħħhom għax altru trid tkun prużuntuż biex tiġi taqa' u tqum minn dak li jridu n-nies t'hemm barra.
Kulħadd jagħmel u jaġixxi skont il-kuxjenza tiegħu, imma jekk irrid naqleb Musulman żgur li mhux se jindaħalli Gonzi!
Qegħdin nippontaw subgħajna żżejjed lejn xi żbalji li jkun wettaq ħaddieħor filwaqt li ma nagħrfux dawk tagħna.
Mela mhux kollha kemm aħna niżbaljaw? L-aqwa li wara li naqgħu nerġgħunqumu.
Ftakru li mis-sema 'l isfel kulħadd xorta biex ma nħallux rasna tikber iżżejjed għax malajr nieħdu sabta kbira! Kollha kemm aħna għal taħt it-tapit, tinsewx.
Issa veru tlift il-fiduċja fil-Partit Nazzjonalista għax tant qegħdin juru ħdura, li mingħajr ma trid, taqleb.
Roddu lill-poplu kulma sraqtu għax irridu nagħtu kont lill-Mulej ta' kull ċenteżmu li sraqna.
Fejn huma l-isqfijiet? Jien għandi kull rispett lejhom, iżda nistenna li dawn joħorġu u jsemmgħu leħinhom għall-ġid tal-Maltin kollha, huma min huma.
Miljuni ta' ewro ġew sparpaljati.
Dħalna fl-Ewropa u ħlief toroq żdingati matarax.
Issa, għax l-elezzjoni ġenerali tinsab fil-qrib ħafna, jipprovaw jagħmlu malajr ix-xogħol li tħalla fuq l-ixkaffa bir-riżultat li dan isir bl-addoċċ u ta' kafkaf.
Imbagħad, wara ftit taż-żmien, dawn l-istess toroq ikollhom jerġgħu jsiru mill-ġdid, bi spiżadoppja, għax oriġinarjament ma jkunux saru sew mill-qiegħ.
Dik serjetà! 
L-unika tama li għandha Malta hi fil-Mexxej Laburista Dr Joseph Muscat.
Fih nara persuna tal-affari tagħha, bla ebda kantunieri għax dak li jgħid ma jgħidux biex jinħabb jew biex jagħmilha tal-gustuż.
Dak li jgħid, jgħidu biex jirranġa lil Malta u biex jitneħħa l-kallu li trabba fiha.
Dr Muscat, jien nammirak ħafna kif nammira wkoll lill-President ta' Malta, Dr George Abela, għall-umiltà u l-onestà li għandkom.
Jien il-Knisja hi għal qalbi ħafna.
Jien kontra d-divorzju għax tassew li Kristu majridux.
Imma issa bdew isejħulu annullament, biex jidħku bin-nies? U lil min għandu l-flus jew jinzerta xi ras kbira, jagħtuh l-annullament, u min m'għandux flus jew huwa xi ċittadin komuni, jibqa' jsaffar.
Għalhekk il-Knisja għandha titkellem b'mod ċar għax qegħdin ifixklu lil min irid jgħix ħajja skont it-tagħlim ta' Alla.
Ħames websajts Maltin kienu fost 562 websajt li joffru kreditu għall-konsumatur li ġew investigati madwar l-Unjoni Ewropea kollha biex ikun magħruf jekk il-konsumaturi humiex jirċievu t-tagħrif li huma intitolati għalih skont il-liġi tal-UE dwar il-konsumatur qabel ma jiffirmaw kuntratt ta' kreditu għall-konsumatur. 
Il-ħames websajts Maltin xejn ma qatgħu figura tajba fil-prestazzjoni tagħhom lejn il-konsumaturi tant li ġew immarkati għal aktar investigazzjoni.
Għalhekk, fil-ġimgħat li ġejjin l-operaturi tan-negozju, l-istituzzjonijiet finanzjarji u l-intermedjarji tal-kreditu se jiġu kkuntattjati mill-Awtorità Nazzjonali tal-Infurzar f'Malta dwar l-irregolaritajiet suspettużi u se jintalbu jipprovdu kjarifiki jew jikkoreġu l-websajts tagħhom.
Jekk jonqsu milli jagħmlu dan, dan jista' jirriżulta f'azzjoni legali li twassal għal multi jew saħansitra l-għeluq tal-websajts, skont il-leġiżlazzjoni nazzjonali fis-seħħ. 
Meta n-nies ifittxu l-kreditu, xi drabi jiskopru li dan il-kreditu jiswa aktar minn dak li kien jidher oriġinarjament, għax xi drabi kien nieqes tagħrif importanti jew dan ma kienx ċar.
Il-kreditu għall-konsumatur mhux dejjem huwa faċli biex wieħed jifhmu, u għalhekk hemm fis-seħħ leġiżlazzjoni Ewropea biex tgħin lill-konsumaturi jieħdu deċiżjonijiet infurmati.
Għaldaqstant huwa importanti ħafna li n-negozji jipprovdu tagħrif korrett u meħtieġ lill-konsumaturi.
U huwa r-rwol tal-Kummissjoni biex taħdem f'daqqa ma' infurzaturi nazzjonali biex dan iseħħ, qal il-Kummissarju Ewropew responsabbli għall-Affarijiet tal-Konsumatur, is-sur John Dalli.
Flimkien  mal-ħames websajts Maltin kien hemm 288 websajt oħrajn, jew 70% tas-siti ċċekkjati madwar is-27 stat membru kif ukoll in-Norveġja u l-Iżlanda, li ġew immarkati għal aktar investigazzjoni.
Dan se jsir fir-rigward ta' reklamar li ma jinkludix it-tagħrif standard meħtieġ; l-offerti ħallew barra t-tagħrif ewlieni li huwa essenzjali biex tittieħed deċiżjoni; waqt li l-ispejjeż kienu preżentati b'mod qarrieqi.
L-operazzjoni Sweep b'mod partikolari ċċekkjat kif dan in-negozju qiegħed japplika d-Direttiva dwar il-Kreditu għall-Konsumatur (riċentement trasposta fl-istati membri), li għandha l-għan li tiffaċilita l-ftehim u t-tqabbil tal-offerti tal-kreditu għall-konsumaturi.
Sweep huwa eżerċizzju biex tissaħħaħ il-liġi tal-UE.
Tali azzjoni kordinata titmexxa mill-UE u titwettaq mill-awtoritajiet nazzjonali tal-infurzar li jagħmlu verifiki simultanji u kkordinati għal ksur fil-liġi tal-konsumatur f'settur partikolari.
Imbagħad, l-awtoritajiet nazzjonali tal-infurzar jikkuntattjaw lill-operaturi dwar irregolaritajiet suspettużi u jitolbuhom jieħdu azzjoni korrettiva. 
Il-Consumer Credit Sweep saret f'Settembru 2011.
Mill-562 websajt li ġew iċċekkjati oriġinarjament, 30% biss għaddew it-test ta' Sweep għall-konformità mar-regoli rilevanti tal-UE dwar il-konsumatur u 70% minn dawn is-siti (393) ġew immarkati għal aktar investigazzjoni. 
Fost il-problemi ewlenin li nstabu kien hemm nuqqas ta' tagħrif fir-reklamar tal-kreditu tal-konsumatur.
Ir-reklamar f'258 (46% tal-websajts iċċekkjati) ma inkludiex it-tagħrif standard kollu li hu meħtieġ mid-Direttiva dwar il-Kreditu għall-Konsumatur, fosthom ir-rata perċentwali annwali ta' imposta (RPA), li hija essenzjali biex tqabbel l-offerti, tagħrif dwar jekk l-imposti fuq servizzi anċillari obbligatorji (eż. l-assigurazzjoni) kinux inklużi fl-ispiża totali, jew dwar it-tul tal-ftehim ta' kreditu.
Problema oħra kienet li tagħrif ewlieni dwar l-offerta tħalla barra.
Kien hemm 244 (43%) websajt li ma tawx tagħrif ċar dwar l-elementi differenti kollha tal-ispiża totali, eż. dwar it-tip ta' rata ta' interess, (fissa, varjabbli jew it-tnejn li huma); dwar it-tul tal-kreditu (jekk ikun il-każ); u dwar uħud mill-ispejjeż marbuta mal-kreditu (eż.it-tariffa tal-arranġament).
Irriżulta wkoll li kien hemm preżentazzjoni qarrieqa tal-ispejjeż fejn l-ispiża tal-kreditu tidher b'mod li huwa falz jew li jista' jqarraq lill-konsumaturi.
Pereżempju bil-mod ta' kif inhuma kkalkulati l-prezzijiet, jew jekk il-konsumatur huwiex infurmat li minbarra l-ispiża nnifisha tal-kreditu għall-konsumatur hemm assigurazzjoni obbligatorja addizzjonali.
Mija u sittax-il websajt (20%tal-websajts) indikaw din il-problema.
Kien hemm sitt pajjiżi – l-Italja, l-Estonja, il-Latvja, il-Litwanja, is-Slovakkja, l-Iżvezja – li wettqu investigazzjoni aktar profonda Sweep Plus ta' 57 sit biex jivverifikaw l-konformità ta' dawn mar-regoli tal-konsumatur inklużi fejn jidħlu l-arranġament tal-ħlas, it-trattament tal-ilmenti u termini u kundizzjonijiet.
Il-problemi ewlenin kienu marbuta mat-tagħrif ta' qabel il-kuntratt u mat-termini tal-kuntratt.
Pjazza Żerniq, Ħal Kirkop.
Sur Editur,
Nirreferi għall-artiklu li deher fil-ġurnal l-Orizzont nhar il-Ġimgħa, 6 ta' Jannar, 2012, taħt it-titlu Pjazza Żerniq fil-qalba ta' Ħal Kirkop fejn l-awtur, is-Sur Fava, għamel referenza għal numru ta' permessi tal-Kunsill Lokali ta' Ħal Kirkop li għandha quddiemha l-MEPA.
Mill-artiklu jidher li s-Sur Fava jew ma jafx il-fatti dwar dawn l-applikazzjonijiet jew forsi ma kienx informat. 
Is-Sur Fava jagħmel referenza għall-applikazzjoni fejn il-Kunsill talab permess għall-iżvilupp biex Misraħ iż-Żerniq jiġi riabilitat u jinbena park ta' rikreazzjoni.
Bħalma jiġri f'kull applikazzjoni, waqt l-ipproċessar numru ta' regolaturi jew aġenziji jiġu kkonsultati biex jagħtu l-fehma tagħhom.
F'dan il-każ il-Kummissjoni Nazzjonali Persuni b'Diżabbiltà (KNPD) hi waħda mill-awtoritajiet li kienet ikkonsultata minħabba l-aċċessibbiltà u r-rampi li ġew proposti f'dan il-proġett. 
Tul il-proċess tal-applikazzjoni, il-KNPD għal numru ta' drabi oġġezzjonaw għall-mod kif il-pjanti qegħdin juru l-aċċessibbiltà.
Hu għalhekk li l-MEPA ma setgħetx tkompli tipproċessa din l-applikazzjoni.
L-Awtorità għadha qed tistenna l-kummenti tal-KNPD wara li l-Kunsill Lokali reġa' mmodifika l-pjanti.
Ladarba tirċievi l-kummenti tal-KNPD, il-MEPA tkun tista' tkompli tipproċessa l-applikazzjoni ta' żvilupp skont il-proċeduri normali.
L-applikazzjoni l-oħra li s-Sur Fava jagħmel referenza għaliha hi dik marbuta mal-bini l-ġdid tal-uffiċini tal-Kunsill.
Dan il-permess kien inħareġ mill-Awtorità f'Ottubru li għadda.
Waħda mill-kundizzjonijiet fil-permess kienet li qabel ma jinħareġ il-Compliance Certificate biex il-Kunsill ikun jista' japplika għad-dwal u l-ilma, kellu bżonn jagħti lill-MEPA ċertifikat mill-KNPD fejn jikkonferma li l-binja nbniet u hi aċċessibbli skont ir-regolamenti tal-Access for All.
Il-Kunsill applika mal-MEPA għal Compliance Certificate mingħajr iċ-ċertifikat tal-KNPD. 
Għalhekk, l-Awtorità ma setgħatx toħroġ il-Compliance Certificate u bagħtet id-dokumentazzjoni lura lill-Kunsill.
F'Diċembru li għadda, il-KNPD ħarġet iċ-ċertifikat ta' aċċessibbiltà iżda l-Kunsill naqas milli jerġa' japplika  għall-Compliance Certificate.
Wara laqgħa li saret il-ġimgħa li għaddiet mal-Kunsill, il-MEPA spjegat il-proċeduri u fil-jiem li ġejjin il-Kunsill se jerġa' japplika għal Compliance Certificate, liema ċertifikat għandu jinħareġ.
Is-Sur Fava jagħlaq l-artiklu tiegħu billi jgħid li f'dan il-każ, l-istess burokrazija ċentrali qiegħda tiġi imposta b'mod mill-aktar irresponsabbli fuq il-Gvern Lokali.
Tgħid għax kif għidt iktar kmieni…? Forsi għax dan inzerta Kunsill Lokali mmexxi minn maġġoranza Laburista u ma jkunx jaqbel għall-Gvern li jsir proġett ieħor f'dan il-lokal?
Sfortunatment is-Sur Fava ma jafx li matul dawn l-aħħar snin il-MEPA u l-Assoċazzjoni tal-Kunsilli Lokali, ħadmu flimkien biex ikun hemm kordinazzjoni aħjar li se sservi biex tkun aktar ta' benefiċċju għal-lokalità u ċ-ċittadini tagħha.
Minn dak iż-żmien ‘l hawn ir-riżultati kienu pożittivi ħafna kif stqarr kemm-il darba l-President tal-Assoċazzjoni tal-Kunsilli Lokali.
L-Awtorità, bħalma jaf sew kemm il-Kunsill Lokali ta' Ħal Kirkop kif ukoll il-kunsilli kollha l-oħrajn, kemm dawk li għandhom maġġoranza Laburista kif ukoll dawk b’maġġoranza Nazzjonalista dejjem sabu l-bieb tal-MEPA miftuħ, speċjalment taċ-Ċermen, biex nisimgħu u ngħinuhom fil-ħidma tax-xogħol tagħhom.
Il-MEPA temmen bis-sħiħ li l-Kunsilli Lokali għandhom jingħataw l-ispazju kollu biex ikomplu jservu l-ħtiġijiet tal-komunità u r-residenti tal-lokalità rispettiva tagħhom.
Matul is-sena li għaddiet, Dar Fejda u Dar Jeanne Antide, żewġ istituzzjonijiet immexxijin mill-Konservatorju San Vincenzo Buġeja, li fihom jgħixu tfajliet adoloxxenti b'imġiba diffiċli, ħlew €23,000 mill-allokazzjoni finanzjarja tagħhom.
Iż-żewġt idjar kellhom iħallsu l-paga kif ukoll il-kontribuzzjonijiet tal-assigurazzjoni nazzjonali ta' impjegata, li għalkemm għamlet sena u xahar fuq  ‘special leave’ minħabba allegazzjonijiet fil-konfront tagħha dwar abbuż fuq residenti tad-Djar, baqgħet titħallas b'mod sħiħ bejn l-1 ta' Ġunju, 2010 u l-15 ta' Lulju, 2011.
Dan ġie żvelat fir-rapport annwali tal-Uffiċċju tal-Awditur Ġenerali għas-sena li għaddiet.
Jirriżulta l-Bord tal-Maniġment kien impjega persuna bħala Kordinatriċi ta' Dar Fejda u Dar Jeanne Antide, b'effett mill-1 ta' Mejju, 2009.
Il-kariga tagħha daħlet fis-seħħ wara li kienet irriżenjat mill-Korp tal-Pulizija, bl-iskop li jittaffew il-problemi ta' mġiba xejn dixxiplinata ta' residenti adoloxxenti f'dawn id-Djar.
F'April tas-sena 2010, il-kuntratt tal-Kordinatriċi ġie mġedded, iżda xahar wara, il-Ministru tal-Edukazzjoni, Dolores Cristina, talbet liċ-Ċermen biex jissospendi l-impjieg tagħha b'effett immedjat, minħabba allegazzjonijiet ta' abbuż fuq xi residenti.
Il-Ministru kienet ħabbret li twaqqaf Bord ta' Inkjesta biex jinvestiga dawn l-allegazzjonijiet u ftit wara, talbet liċ-Ċermen tal-Bord tal-Maniġers biex, fid-dawl tar-rakkmandazzjonijiet tal-Bord tal-Inkjesta, jittermina l-impjieg tal-Kordinatriċi.
Sussegwentament, kien ġie rrapportat fil-midja li l-Kordinatriċi talbet li jinħareġ mandat ta' inibizzjoni mill-Qorti biex ma tkunx esegwita l-ordni li ngħatat mill-Ministru Dolores Cristina, u dan peress li qalet li qatt ma kienet ingħatat id-dritt li tiddefendi lilha nnifisha.
il-Kordinatriċi nsistiet li d-deċiżjoni fil-konfront tagħha ttieħdet b'mod arbitrarju għax hi qatt ma kienet ġiet suġġetta għall-ebda bord ta' dixxiplina indipendenti u imparjzali.
L-impjegata mbagħad ġiet informata li se tkun sospiża bi ’special leave' mħallas b'mod sħiħ, sakemm jintemmu l-proċeduri dixxiplinarji u għalhekk, irtirat it-talba li għamlet quddiem il-Qorti bil-kundizzjoni li tibqa' titħallas b'mod sħiħ.
L-Avukat Anġlu Farrugia, li assista lill-Kordinatriċi matul il-passi legali, issuġġerixxa li somma ekwivalenti għal sena paga tkun xierqa biex tissolva s-sitwazzjoni b'mod amikevoli, iżda l-Ministru baqgħet ma weġbitx.
L-Uffiċċju tal-Awditur Ġenerali nnota kif l-Avukati rispettivi kellhom diversi laqgħat biex jintlaħaq ftehim dwar din is-sitwazzjoni.
Il-Bord tal-Maniġers sussegwentament kiteb lill-Kordinatriċi fejn informaha li ma setgħetx tibqa' titħallas b'mod sħiħ u ngħatat l-opportunità li tirriżenja mill-aħħar ta' Lulju ta' din is-sena minflok tiffaċċja proċeduri dixxiplinarji.
Iżda l-Kordinatriċi ddikjarat li kienet lesta tiffaċċja l-proċeduri fil-konfront tagħha, għax qalet li qatt ma kienet ġiet informata fuq liema bażi ġiet sospiża. 
Iżjed tard, l-Avukat tal-Bord tal-Maniġers informa liċ-Ċermen u lill-Kap tas-Segretarjat li rtira mill-każ għax ma xtaqx li jkun involut iżjed.
Ir-rapport ma jgħidx jekk fil-fatt, dan il-każ hux se jitkompla fil-Qorti.
Madankollu, l-Awditur jikkritika n-nuqqas ta' komunikazzjoni li hemm bejn il-Ministeru tal-Edukazzjoni u l-Bord tal-Maniġment tal-Konservatorju San Vincenzo Buġeja.
Jinnota wkoll diskrepanzi f'każi oħrajn u mistoqsijiet li saru mill-Uffiċċju tal-Awditur Ġenerali f'dan ir-rigward baqgħu ma twiġbux mill-Ministeru.
L-Uffiċċju tal-Awditur Ġenerali nnota wkoll li l-analiżi tan-nefqa tal-Konservatorju, li ammontat għal €485,426 ma kinitx disponibbli, kif ukoll instabu żbalji fejn seba' impjegati tħallsu żżejjed.
Wirja Qormija.
Fl-okkażjoni tal-150 sena mit-twaqqif tagħha, is-Soċjetà Filarmonika Pinto Banda San Sebastjan  qiegħda ttella' wirja bit-tema Tal-Qalba...
Imwielda għall-Mużika u l-Kultura fil-każin tagħha f'Ħal Qormi.
Il-wirja, organizzata mill-Kummissjoni Żgħażagħ Bastjaniżi u l-Kummissjoni Kultura tal-istess soċjetà, tibqa' miftuħa għall-pubbliku sat-23 ta' Jannar.
Tiftaħ kuljum mill-5.00 p.m. sat-8.00 p.m., il-Ħdud tiftaħ ukoll mill-10.00 a.m. sa 12.00 p.m. San Ġiljan.
Fl-okkażjoni tal-festa ta' San Ġiljan, iċċelebrata fil-Knisja ddedikata lilu fl-Isla, illum, 16 ta' Jannar, bejn it-8.00 a.m. u l-5.00 p.m., se jkun Ġesù Sagramentat espost għall-adorazzjoni.
Ambaxxata.
L-Ambaxxata Amerikana se tkun magħluqa llum, 16 ta' Jannar, peress li se jkun imfakkar it-twelid ta' Martin Luther King Jr.
L-Ambaxxata f'Ta' Qali terġa' tiftaħ għada t-Tlieta, 17 ta' Jannar.
Jason Micallef.
Jason Micallef inħatar bħala ‘Chairman’ tal-Bord li se jmexxi l-attivitajiet relatati mal-V18, meta l-Belt Valletta ssir belt Ewropea għall-kultura fl-2018.
Dan tħabbar mis-Segretarju Parlamentari għall-kultura Jose Herrera, waqt konferenza tal-aħbarijiet li fiha ngħataw aktar dettalji dwar l-aħħar preparamenti tal-V18.
Herrera qal kif il-Gvern xtaq li ċ-‘Chairman’ preżenti, il-Perit Daniel Felice, jibqa' fuq il-bord iżda mhux fil-kariga ta'  ‘Chairman’.
It-terminu taċ-‘Chairman’ attwali kien jagħlaq fil-ħmistax ta' Mejju.
Jason Micallef ma tax kummenti lill-midja f'din il-konferenza, b'kelliem għall-Ministeru jgħid li Micallef għadu ma daħalx uffiċjalment fil-kariga.
Wara l-konferenza, Micallef tkellem b'mod informali ma' diversi artisti u nies involuti fil-preparamenti tal-V18.
Il-linja tal-ajru ġdida Finnair tinżel Malta.
Għall-ħatba tad-9.00 a.m. waslet Malta l-ewwel titjira tal-kumpanija tal-ajru Finlandiża Finnair li ser tivvjaġġa darbtejn fil-ġimgħa bejn iż-żewġ pajjiżi matul ix-xhur li ġejjin.
L-ajruplan A320 mgħobbi b’aktar minn 200 passiġġier ingħata merħba b’arkata ta’ ilma fl-Ajruport Internazzjonali ta’ Malta filwaqt li l-passiġġieri meta niżlu fis-sala tal-wasliet intlaqgħu bil-fjuri u l-mużika Maltija.
Preżenti biex jagħtu merħba lit-turisti kien hemm il-Ministru tat-Turiżmu Edward Zammit Lewis.
Din ir-rotta bejn Malta u Helsinki fil-Finlandja ser tkompli tiftaħ rotot ġodda u ser tgħaqqad il-pajjiż ma’ 60 destinazzjoni fl-Ewropa u ma’ 15-il belt ewlenija fil-kontinent Asjatiku.
Il-kumpanija fis-sajf li ġej ser ittir ukoll lejn Chicago u Toronto.
Il-linja tal-ajru Finnair iddisinjat ir-rotta tagħha bejn Malta u l-Finlandja bl-intenzjoni li min ikollu bżonn jaqbad ajruplan ieħor ma jdumx jistenna wisq bil-kumpanija ser ittir minn u lejn Malta kull nhar ta’ Tnejn u nhar ta’ Ħamis.
Il-Finnair l-akbar kumpanija tal-ajru fil-Finlandja u waħda minn ħames kumpaniji tal-ajru li ser jibdew itiru lejn Malta matul din is-sena.
Il-Ministeru tat-Turiżmu fi Sqarrija qal li x-xogħol biex tkompli tiżdied il-konnettività huwa importanti ħafna għax permezz ta’ hekk jistgħu jkomplu jiżdiedu t-turisti.
Intqal li matul is-sena n-numru ta’ passiġġieri fuq l-ajruplani kien ilaħħaq aktar minn 4 miljun persuna u din is-sena dan huwa mistenni li jikber b’aktar minn 4 fil-mija.
Intqal li l-Gvern ser ikompli jaħdem biex jiżviluppa s-suq Skandinavu.
Il-liġi storika tal-identità tal-ġeneru b’prominenza fil-midja internazzjonali.
Il-liġi storika dwar l-identità tal-ġeneru li ġiet approvata lbieraħ mill-Parlament ingħatat prominenza kbira minn diversi mezzi ta’ komunikazzjoni minn madwar id-dinja.
B’din il-liġi Malta hi l-ewwel pajjiż fl-Ewropa li tħaddem liġi speċifika dwar id-drittijiet tal-persuni transgender.
Bit-titlu “Surgery and sterilization scrappred in Malta’s benchmark LGBTI law", l-aġenzija tal-aħbarijiet Reuters irrapportat li persuni transgender f’Malta mhux se jkollhom aktar il-bżonn ta’ operazzjoni jew li jisterilizzaw ruħhom biex jibdlu legalment il-ġeneru tagħhom.
Ingħad li f’ħafna pajjiżi Ewropej, biex persuna transgender tiġi rikonoxxuta mill-istat trid tgħaddi minn sensiela ta’ proċeduri mediċi u trid tiġi ddijanjostikata bi problemi mentali.
Jingħad ukoll li b’din il-liġi approvata mill-Parlament Malti b’mod unanimu, Malta hija t-tieni pajjiż wara d-Danimarka li qed tippermetti lill-persuni transgender li jibdlu l-ġeneru legali tagħhom mingħajr intervent mediku jew statali.
Ir-rapport jikkwota lil Paulo Corte-Real, Chairman ta’ ILGA-Europe jgħid fi stqarrija li l-liġi approvata minn Malta għandha sservi ta’ ispirazzjoni għal pajjiżi oħrajn Ewropej li għandhom bżonn itejbu l-istandards tagħhom fil-qasam tal-ugwaljanza.
L-aġenzija tal-aħbarijiet tikkowota wkoll liċ-Chairman ta’ Transgender Europe Arja Voipio jgħid li l-politiċi Ewropej għandhom jieħdu ispirazzjoni minn Malta u jieħdu azzjoni.
Bit-titlu "World’s Most Progressive Gender Identity Law Passes in Europe", is-sit elettroniku Buzzfeed.com qal li Malta adottat l-aktar liġi progressiva tal-identità tal-ġeneru.
Qal li din hija l-aħħar minn sensiela ta’ liġijiet dwar drittijiet ċivili għall-persuni LGBTI li kienu approvati fl-aħħar sentejn.
Il-PBS jippreżenta produzzjonijiet mill-arkivji lid-djar tal-anzjani.
Il-Public Broadcasting Services ippreżenta kollezzjoni ta’ CDs  ta’ radjudrammi u rumanzi mill-arkivji tagħha biex ikunu jistgħu jinstemgħu fid-diversi djar tal-anzjani waqt attivitajiet soċjali.
Din hi l-ewwel fażi tal-proġett ta’ għotjiet ta’ programmi mill-arkivji u li xxandru  mir-Rediffusion u minn Radju Malta filwaqt li t-tieni fażi ser tkun komposta minn teledrammi u teleserials televiżivi.
Il-preżentazzjoni  ta’ 60 kollezzjoni ta’ CDs saret miċ-Chairman tal-PBS Tonio Portughese lis-Segretarja Parlamentari għad-Drittijiet tal-Persuni b’Diżabilità u għall-Anzjanità Attiva Justyne Caruana fid-dar tal-anzjani fiż-Żejtun.
Għaċ-ċerimonja attenda wkoll il-Ministru għall-Ġustizzja, Gvern Lokali u Kultura Owen Bonniċi li rrikonoxxa dan l-impenn soċjali tax-xandir pubbliku billi jaqsam ma’ entitajiet oħrajn, f’dan il-każ id-djar għall-anzjani, dan  il-patrimonju u b’hekk iżomm ħajja l-istorja twila fis-servizzi qodma tar-Rediffusion u ta’ Radju Malta, u  jagħti wkoll rigal sabiħ lill-anzjani tagħna li għexu dawn l-esperjenzi  storiċi tax-xandir radjofoniku.
L-għotja tikkonsisti f’620 siegħa ta’ qari bil-Malti – 24 rumanz u 31  radjudramm fosthom il-klassiċi Id-Driegħ li Nixef ta’ Cynthia Sammut, Il-Ġnien taċ-Ċirasa ta’ Anton Chekov, maqlub għall-Malti minn Alfred Scalpello.
Ir-rumanzi jinkludu wkoll Anġli tan-Niket moqri minn Charles Arrigo; Il-Forza tad-Destin moqri minn Twanni Scalpello u Sireni u Serenati moqri minn Ġorġ Peresso, ilkoll ilħna ċelebri ta’ qarrejja popolari tul is-snin.
Filwaqt li r-radjudrammi għandhom il-parteċipazzjoni ta’ atturi ikoniċi bħal Carmen Azzopardi, Antoinette Soler, Victor Grech, Connie Azzopardi u Alfred Mallia.
[Image: anzjani]  L-għan tal-PBS b’dan il-proġett huwa li jħares il-patrimonju tal-arkivji tiegħu b’rikonoxximent ħaj lill-pijunieri li tul medda ta’ snin daħlu fid-djar kollha bl-ilħna distinti tagħhom.
B’hekk jitwessa’ l-għarfien ta’ personalitajiet li taw sehem fil-qari bil-Malti  u tingħata opportunità lir-residenti fid-djar tal-anzjani biex jerġgħu jisimgħu lil tant ilħna li kienu popolari magħhom fi tfulithom u f’żgħożithom.
B’hekk il-PBS esegwixxa  fil-prattika l-impenn tar-responsabbiltà soċjali u jaqsam il-patrimonji tiegħu mal-komunità inġenerali.
Il-PBS qiegħed iwettaq proċess li jaqleb għadd ta’ rumanzi u radjudrammi minn tapes tradizzjonali għal sistema diġitali biex is-sistema tal-arkivjar tkun aġġornata teknoloġikament.
It-tieni fażi tal-proġett jinteressa l-aspett viżiv fuq teledrammi u teleserials li baqgħu jissemmew bħal "F’Baħar Wieħed" tal-magħruf Lino Grech, u oħrajn bħal  “Il-Madonna taċ-Ċoqqa”, “Wenzu u Rożi”, u “Fredu l-Fra” bis-sehem ta’ ħafna atturi popolari fosthom Narcy Calamatta, Vitorin Galea, Charles Thake,  Mary Rose Bonello, Josie Coppini u Ġemma Portelli, u oħrajn.
Meta jitlesta dan il-proċess, id-djar tal-anzjani ser jingħataw kopji ta’ dawn il-produzzjonijiet televiżivi ferm popolari.
Miriam Dalli tispjega r-realtà Maltija dwar l-immigrazzjoni.
Il-Partit SoċjalDemokratiku Ġermaniż  (Sozialdemokratische Partei Deutschlands- SPD) stieden lill-MEP Maltija, Miriam Dalli biex tiddiskuti l-ideat tagħha dwar l-immigrazzjoni hekk kif dan il-partit qiegħed jifformula l-politika ġdida tiegħu dwar dan l-qasam.
Bħala membru tal-kumitat tal-Parlament Ewropew dwar il-Libertajiet Ċivili, il-Ġustizzja u l-Intern, Miriam Dalli spjegat s-sitwazzjoni f’Malta u d-diffikultajiet li niffaċċjaw aħna bħala gżira fil-Mediterran biex dawn l-ispunti jiddaħħlu fil-politika ġdida li qed jifformulaw is-Soċjal-Demokratiċi fil-Ġermanja.
Dalli qalet li ma jistax ikun nibqgħu f’sitwazzjoni fejn stati membri fil-periferija tal-Ewropa jibqgħu jġorru waħedhom ir-reponsabbilità ta’ immigranti irregolari li jaqsmu lejn l-Ewropa, filwaqt li l-bqija tal-pajjiżi membri ma jġorrux il-parti tagħhom.
“L-istati membri kollha għandhom ir-responsabbilità li jirrispondu għas-sitwazzjoni fil-Mediterran”, qalet Dalli filwaqt li għamlitha ċara li l-Ewropa trid tammetti li s-sistema ta’ Dublin mhi ġusta xejn speċjalment fil-konfront tal-istati membri fil-periferija.
“Malta qiegħda f’nofs il-Mediterran u qed inħabbtu wiċċna ma' sitwazzjoni fejn l-ammont ta  immigranti li daħlu f’Malta fl-aħħar snin huwa komparabbli għal 300,000 immigranti fil-Ġermanja.
"Jekk l-Unjoni Ewropeja trid tkun ġusta trid tassigura li l-istati membri kollha jġorru din ir-responsabilità,” insistiet Dalli.
Dalli semmiet wkoll il-proposta li qed tagħmel l-Awstrija dwar ir-ridistribuzzjoni interna tal-immigranti biex l-ebda pajjiż ma jitħalla jġorr il-piż waħdu.
L-MEP Maltija tenniet l-importanza li għandha tingħata lill-ħidma ma’ pajjiżi li għadhom qegħdin jiżviluppaw u biex l-Ewropa tgħin fl-isforzi għal demokrazija iktar b’saħħitha u rispett lejn id-drittijiet fundamentali fil-pajjiżi tal-Afrika.
Dalli temmet tgħid li jekk l-Ewropa ma taġixxix bħala sieħeb ta’ dawn il-pajjiżi qatt mhu se jkun hemm soluzzjoni dejjiema.
Indirizzat il-laqgħa wkoll rappreżentanta tal-Kummissjoni Ewropea li tkellmet dwar il-pjan tal-Kummissjoni li tniedi politika ġdida dwar l-immigrazzjoni sal-aħħar ta’ Mejju.
Tkellmet ukoll dwar il-possibilità li jinfetħu ċentri għall-immigranti barra mill-Ewropa biex jonqos l-ammonti ta’ nies li jippruvaw jaqsmu l-Mediterran, fl-istess waqt ma eskludietx li jista’ jkun hemm tibdil fis-sistema ta’ Dublin.
Bħalissa l-SPD, li huma parti mill-koalizzjoni fil-Gvern Ġermaniż, qed jaħdmu fuq politika ġdida dwar l-immigrazzjoni li tista’ tgħin biex l-pajjiż iqassam aħjar l-immigranti fid-diversi reġjuni filwaqt li jittieħdu inkunsiderazzjoni l-bżonnijiet ekonomiċi tal-Ġermanja.
F’intervista riċenti mad-Deutsche Welle, l-kap tal-grupp parlamentari tal-SPD Thomas Opperman qal li l-Ġermanja għandha tkun favur li tieħu iktar immigranti bil-għan li tagħmel tajjeb għall-popolazzjoni li kull ma jmur dejjem qiegħda tixjieħ u tirrispondi għal fatt li f’ċertu partijiet tal-Ġermanja u l-Ewropa wieħed ma jsibx dejjem il-ħaddiema li jixtieq.
SHout: Fl-Ewropa mkien ma hemm kaċċa fir-rebbiegħa.
Saviour Balzan u Moira Delia mill-kampanja SHout kontra l-kaċċa fir-rebbiegħa saħqu li l-fatti jgiddbu dak li qed  jgħidu tal-kampanja favur il-kaċċa fir-rebbiegħa.
Saħqu li filwaqt li l-kaċċaturi qed jgħidu li għandhom ikunu bħall-kaċċaturi Ewropej, il-fatti juru li fl-Ewropa mkien ma hemm kaċċa fir-rebbiegħa.
Qalu wkoll li mhux veru li r-referendum tal-11 ta’ April, huwa ta’ theddida għall-minoranzi u kkwotaw lill-11-il avukat li flimkien mal-Imħallef Giovanni Bonello fl-aħħar ta’ Jannar għamlu dikjarazzjoni konġunta li fiha stqarrew li t-theddida tal-kaċċaturi li bir-referendum abbrogattiv se jkun hemm delizzji oħra li jiffaċċjaw referendum, m’għandha l-ebda bażi legali.
Huma enfasizzaw li r-referendum dwar il-kaċċa fir-rebbiegħa mhuwiex se jħalli effett fuq passatempi u delizzji oħra.
Balzan u Delia qalu li filwaqt li l-kaċċaturi jgħidu li hemm eluf ta’ derogi fl-Ewropa, il-fatti juru li l-ebda deroga ma titkellem fuq il-kaċċa fir-rebbiegħa għall-gamiem u s-summien.
Is-Sur Balzan argumenta li fl-Ewropa d-derogi li jingħataw huma għal raġunijiet oħra fosthom għas-sigurtà tat-titjir tal-ajruplani.
Il-kelliema sostnew li t-trattat tas-sħubija fl-Unjoni Ewropea jgħid ċar u tond li l-pajjiż irid jirrispetta d-direttiva tal-għasafar.
Il-kelliema għax-SHout qalu li meta 20 sena ilu, il-kaċċa fir-rebbiegħa ġiet ikkontrollata, kien hemm protesti u vandaliżmu iżda mil-lat pożittivi żdiedu l-għasafar li bdew ibejtu f’Malta.
Sostnew ukoll li filwaqt li l-kaċċaturi jgħidu li ġiet negozjata deroga, il-fatti juru li t-trattat imkien ma jitkellem fuq il-kaċċa fir-rebbiegħa u li t-trattat jirreferi direttament għall-fatt li d-direttivi tal-għasafar iridu jiġu rispettati.
SHout giddbu wkoll l-għajta li l-ispejjeż għar-referendum ġejjin mil-liċenzja tal-kaċċa u qalu li l-liċenzji tal-kaċċa fir-rebbiegħa huma b’xejn u l-kaċċaturi mhumiex qed iħallsu flus.
Żiedu li fuq kollox m’hemm ebda prezz għad-demokrazija u li ħadd ma għamel dan l-argument meta kien hemm referenda oħra.
Balzan u Delia qalu wkoll li mhuwiex minnu li l-partiti politiċi huma favur il-kaċċa u sostnew li l-Prim Ministru Joseph Muscat u l-Kap tal-Oppożizzjoni Simon Busuttil taw lil kulħadd il-libertà li jiddeċiedi kif irid.
Qalu wkoll li filwaqt li l-kaċċaturi jgħidu li huma tolleranti kkwotaw x’jgħid il-Malti li “il-passat huwa mera tal-futur” u qalu li bħalissa l-poplu mhux jara l-veru wiċċ u karattru tal-kaċċaturi.
Fil-Ħamrun fejn hemm elezzjoni tal-kunsill lokali, il-kampanja SHout ħeġġet lin-nies biex fil-11 ta’ April joħorġu jivvotaw ukoll fir-referendum f’dik li sejħu bħala opportunità biex jitjieb il-pajjiż u jsir tassew ugwali ma’ pajjiżi oħra Ewropej.
Dmirna niddefendu s-servizzi finanzjarji f’Malta – Alfred Sant.
L-Ewroparlamentri Malti Alfred Sant qal li għandna niddefendu s-settur finanzjarju, pilastru ewlieni tal-ekonomija Maltija.
Dr Sant qal lill-Parlament Ewropew li ċerti pajjiżi ma jistgħux jiġu akkużati li saru “tax havens” sempliċement għax speċjalizzaw fis-servizzi finanzjarji.
Dr Sant kien qed jitkellem dwar it-tħejjija ta’ direttivi Ewropej ġodda dwar il-mod kif il-pajjiżi membri tal-Unjoni Ewropea jissettjaw it-taxxi tagħhom.
F’daqqa waħda, qal Sant, hemm min qed iqis lill-pajjiżi li jispeċjalizzaw fis-servizzi finanzjarji qishom kienu ta’ theddida għall-integrità tal-Unjoni Ewropea.
Dr Sant tkellem dwar is-suġġett wara li l-Kummissarju Ewropew Pierre Moscovici ppreżenta stqarrija dwar it-trasparenza fit-taxxi.
Dr Sant qal li fl-UE għaddejjin eżerċizzji li jattakkaw is-settur tas-servizzi finanzjarji f’għadd ta’ stati membri tal-UE.
Dawn l-istati, barra r-Renju Unit, huma meqjusa fost l-iżgħar pajjiżi tal-UE.
"Il-fatt jibqa’ li s-servizzi finanzjarji huma meħtieġa f’dinja globalizzata li taċċetta regoli neo-liberali f’pajjiżi u kontinenti mmexxija b’mod effiċjenti.
Li wieħed jgħid li s-servizzi finanzjarji jimplikaw l-inkoraġġiment tal-evażjoni tat-taxxa huwa falz", enfasizza Alfred Sant.
 Fi Brussell, Alfred Sant qal li huwa d-dmir tagħna li nħarsu s-servizzi finanzjarji, mutur importanti tal-ekonomija Maltija.
"Ħafna qed jisħqu li xi pajjiżi qed jippermettu lill-kumpaniji kbar jeħilsu milli jħallsu t-taxxi dovuti minnhom.
Allura hemm ħidma għaddejja biex jaraw kif dan jiġi kkontrollat.
Malta, bil-qasam tas-servizzi finanzjarji tagħha, ukoll taqa’ fid-dell tas-suspett.
Imma l-qasam tas-servizzi finanzjarji tagħna hu wieħed mill-aktar li kiber fl-aħħar snin u ma nistgħux inħalluh jiġi mxekkel.
Fl-istess ħin, lanqas ma rridu nidhru li b’xi mod niffavorixxu li kumpaniji jew individwi jaħarbu milli jħallsu t-taxxi," qal Alfred Sant.
Il-Kap tad-Delegazzjoni Maltija fl-S&D indirizza wkoll laqgħa ta’ grupp ta’ deputati soċjalisti waqt li kienet qed tiġiittrattata dil-kwistjoni.
Dr Sant reġa’ enfasizza li l-qasam tas-servizzi finanzjarji jeħtieġ jingħata kull għarfien, waqt li jirrispetta livelli għolja ta’ tmexxija onesta.
"Mal-brikkun ma jridx jeħel l-onest", enfasizza Dr Sant.
Ir-Referee Malti Terry Camilleri f’nofs kontroversja.
-Referee Internazzjonali tal-Isnooker Terry Camilleri jinsab taħt pressjoni mill-media Ingliża speċjalment mill-BBC Sport wara li ma ħa ebda azzjoni meta l-player Ronnie O’Sullivan poġġa l-ġibs  fuq il-mejda biex jikkalkula jekk tgħaddix boċċa jew le qabel ma ta kolp fuq is-sewda.
Camilleri kien qed jirreffja logħba bejn Ronnie O’Sullivan u Stuart Bingham waqt il-Kampjonati tad-Dinja li qed isiru f’Sheffield l-Ingilterra magħrufa bħala l-Crucible.
Ir-regolamenti tal-Isnooker ma jippermettux li players jużaw materjal sabiex ikejlu distanza jew kolp u f’dan il-każ l-azzjoni tal-player kontroversjali O’Sullivan qed titqies bħala irregolari.
O’Sillivan rebaħ dan il-kampjonat tad-Dinja 5 darbiet fil-karriera tiegħu.
L-exs-player Skoċċiż Ken Doherty li kien qed jikkummenta fuq il-BBC f’xandira diretta qal li r-referee Malti missu ta foul kontra O’Sullivan u 7 punti ta’ penalità iżda dan ma sarx.
Il-World Snooker qed tinvestiga l-każ u tista’ tieħu passi kontra O’Sullivan.
Tliet logħbiet għat-team Nazzjonali tan-Nisa.
Bejn nhar is-Sibt 4 u l-Ħamis 9 ta’ April it-team Nazzjonali Malti mmexxi mill-coach il-ġdid Mark Gatt se jkun impenjat fil-Grupp preliminari ta’ kwalifikazzjoni għall-kompetizzjoni UEFA Womens’ Euro 2017.
Fi Grupp 2 it-tfajliet Maltin se jkunu qed jilagħbu kontra l-Ġorġja, Andorra u l-Gżejjer Faroe.
Fi kliem il-coach Gatt it-team tiegħu jinsab ippreparat sew għal dawn il-logħbiet hekk kif it-team għandu moral għoli wara l-wirjiet sbieħ u riżultati pożittivi fl-Aphrodite Cup f’Ċipru ġimagħtejn ilu.
Gatt li kien ilu 8 snin assistent ta’ Pierre Brincat qal flimkien mal-players studjaw lill-avversarji u se jkunu qed jilagħbu apparti biex jieħdu pjaċir se jilagħbu wkoll biex jirbħu u jippruvaw jispiċċaw l-ewwel fil-Grupp hekk kif kien il-każ sentejn ilu meta rbaħna Grupp simili li kien intlagħab ukoll f’Malta.
Pierre Brincat illum il-ġurnata fir-rwol ta’ Direttur tal-Football tan-Nisa faħħar is-sistema ta’ Mark Gatt u ammetta li bl-ideat ġodda li daħħal Gatt it-team Nazzjonali tan-Nisa jista’ jkompli jitjieb fix-xena internazzjonali.
Min-naħa tagħha l-player ta’ Birkirkara u tat-team Nazzjonali l-midfielder Gabriella Zahra tenniet l-importanza li s-suċċess riċenti f’Ċipru kien importanti iżda hi u t-tfajliet sħabha għandhom iżommu saqajhom mal-art u jaffrontaw dawn it-tliet logħbiet b’konċentrazzjoni massima.
Meta mistoqsi speċifikament fuq il-format tal-kampjonat tan-Nisa ta’ dan l-istaġun Mark Gatt qal li hu ma jaqbilx mas-sistema preżenti u favur żewġ diviżjonijiet.
TVM fi produzzjoni Sportiva ma’ stazzjonijiet Ewro-Mediterranji.
Il-PBS qed tieħu sehem fl-edizzjoni  tas-sena 2014 ta’ Inter-Rives: proġett għall-koproduzzjoni televiżiva bejn stazzjonijiet Għarab u Ewropej fi ħdan l-Organizzazzjoni COPEAM li tifforma parti mill-European Broadcasting Union bis-sehem tal-istazzjonijiet radjuteleviżivi tal-Ewropa t’isfel u tal-Afrika ta’ Fuq.
It-tema magħżula hija Sport Mingħajr Fruntieri: bl-għanijiet ewlenin tal-proġett ikunu li jenfasizza l-valuri tal-isport bħala strument fost l-oħrajn għall-inklużjoni soċjali; waqt li jinkoraġġixxi lill-pubbliku jinvolvi ruħu f’attività sportiva.
Inter-Rives IV se jlaqqa’ xandara minn tlettax-il stazzjon Ewropew u Għarbi f’workshop dan ix-xahar f’Tuneż, u ieħor aktar tard f’belt Ewropea.
Il-PBS se tkun irrappreżentata mill-ġurnalist sportiv Rodney Vassallo u l-video-editor fit-Taqsima Sport Edmund Curmi.
Kull stazzjon imsieħeb fil-proġett irid jipproduċi dokumentarju qasir u mbagħad ikollu d-dritt juri s-sensiela sħiħa ta’ dokumentarji maħduma fil-qafas tal-proġett.
L-ewwel workshop se jkun iddedikat għall-għażla tas-suġġetti; it-tieni wieħed se jiffoka fuq il-wiri tal-filmati miġbuda u fuq il-muntaġġ.
Peter Cossai, Kap Taqsima Sport tal-PBS, ser jirrappreżenta lil Malta fil-fażi finali li fiha huwa mistenni li jkun approvat il-proġett speċjali ta’ Malta dwar l-Istorja kollha tal-Middle Sea Race b’filmati storiċi mill-arkivji.
Il-laqgħat se jitmexxew minn esperti fil-produzzjoni tad-dokumentarji; bil-parteċipanti mħeġġa jaqsmu l-esperjenzi tagħhom fil-qasam.
Inter-Rives IV huwa proġett bi sħab bejn il-COPEAM – il-Konferenza Permanenti tal-Operaturi Awdjoviżivi – u l-ASBU – l-Unjoni tax-Xandara tal-Pajjiżi Għarab.
Il-Gladjaturi Qriema jċedu fl-aħħar.
Hekk kif it-tokki tal-arloġġ immarkaw id-90 minuta, kollox kien jidher li Qormi kienu se jiġbru punt prezzjuż kontra avversarji ferm iktar ikkwotati minnhom.
Iżda maġija tat-Tuneżin Abdelkarim Nafti ħassret il-festi għall-Qriema u tat it-tliet punti importanti għall-Beltin.
Il-kowċ Taljan ta’ Qormi, Tommaso Volpi laqqam din il-logħba bħala David kontra Gulija.
Għalkemm Gulija beda jattakka sab lil David ferm attent li ma jaqlax aktar milli jmissu.
Iżda lil hinn mill-metafori, il-Qriema kienu ddixxiplinati ħafna fil-grawnd bil-Beltin isibuha ferm diffiċli biex jippenetraw.
Huma riedu jirrispondu għar-rebħiet ta’ Sliema, Hibernians u Birkirkara sabiex ikomplu l-pass ma’ ta’ fuq.
Iktar ma beda għaddej il-ħin u dak l-imbierek gowl ma wasalx, bdiet tikber il-frustrazzjoni u n-nervożiżmu f’moħħ il-plejers Beltin.
Qormi għandhom għax jirringrazzjaw lill-gowler Matthew Farrugia li llum kien f’vena mill-aqwa u laqa’ mill-aħjar li seta’ ix-xuttijiet destinati lejn il-lasti tagħhom.
Valletta kellhom neqsin lil Denni, Shaun Bajada u Kurt Magro filwaqt li ddebutta Jean Pierre Mifsud Triganza għalihom.
Għal Qormi reġa’ irritorna Jorge Pereira da Silva li daħal fit-tieni taqsima.
Fl-10 minuta pass ta’ Hamza Barry lejn Nafti ra lil dan tal-aħħar jixħet xutt bid-dawra u pronta kienet ir-risposta tal-gowler Farrugia li megħjun mill-mimduda xeħet f’korner.
Fil-21 minuta pass lura xi ftit perikoluż ta’ Alfred Effiong ra lill-gowler Farrugia għal Qormi jaqbad b’idu biex mill-frikik ordnat mir-referi Adrian Azzopardi, ix-xutt finali ta’ Ian Zammit ġie mwaqqaf mill-barriera.
F’kontrattakk tajjeb, l-eksplejer Belti Roderick Bajada daħal tajjeb fil-kaxxa li xxuttja iżda f’żewġ ċirkostanzi ra lid-difiża Beltija xxejjen il-periklu.
Fit-tieni taqsima kien imiss lil Qormi li jolqtu l-lasta wara xutt b’saħħtu u preċiż ta’ Jorginho li ħasad lill-gowler Belti Marino iżda l-ballun ħabat mal-wieqfa.
Fis-86 minuta daqqa ta’ ras ta’ Effiong fuq kross ta’ Jorginho rat l-aħjar mill-gowler Marino, li megħjun mil-lasta ċaħħad lin-Niġerjan mill-gowl.
U kif inhi l-liġi tal-futbol, gowl mitluf ifisser gowl maqlugħ.
U hekk ġralhom Qormi meta proprju mat-tmiem id-90 minuta azzjoni personali ta’ ABDEKARIM NAFTI ħalliet fil-post diversi difensuri ta’ Qormi u b’xutt bid-dawra ħasad lil Farrugia u xeħet fix-xibka u tefa’ lill-partitarji Beltin f’dillirju ta’ ferħ.
Din kienet l-aħħar azzjoni bil-Beltin iħossuhom ixxurtjati li rnexxielhom jakkwistaw it-tliet punti.
Min-naħa ta’ Qormi għalkemm ħarġu b’idejhom vojta minn din il-logħba xorta jimtlew b’kuraġġ wara wirja bħal din għall-kumplament tal-Kampjonat.
Open House imtella’ mill-Hospice Malta.
Hospice Malta ser torganizza Open House il-Ħadd  7 ta’ Ġunju 2015, mid-9.00 am ‘l quddiem.
L-attività tibda b’quddiesa fl-għaxra u tkompli b’attivitajiet organizzati matul il-ġurnata għall-familja kollha fosthom “Show tal-klieb mill-Pulizija”, il-banda ta San Gabriel ta’ Ħal Balzan, bazaar, cake sale , u attivitajiet ta’ logħob għat-tfal.
Kulħadd huwa ġentilment mistieden biex jattendi.
Għal aktar informazzjoni tistgħu tikkuntattjawna fuq 21440085 waqt il-ħinijet tal-uffiċċju.
Tistgħu wkoll iżżuru  s-sit elettroniku tagħna: www.hospicemalta.org  jew tfittxuna fuq il-Facebook Page tagħna “Hospice Malta”.
Tista tgħin billli tagħmel id-donazzjoni tiegħek  u tibgħat  sms fuq dawn in-numri.
F’Napli: tarbija tat-twelid abbandunata ħdejn il-kaxxi taż-żibel.
Żewġ tfajliet sabu tarbija tat-twelid abbandunata fl-art ħdejn kaxxi taż-żibel.
It-tarbija nstabet illum waranofsinhar f’Calvizzano, f’Napli.
Il-Pulizija Taljana qalet li l-kundizzjoni tat-tarbija ta’ karnaġġjon ċar hija tajba.
It-tarbija li ngħatat l-isem ta’ Maria nstabet mit-tfajliet wara li semgħuha tibki ħdejn il-kaxxi taż-żibel.
Hija ttieħdet l-isptar ta’ San Giuliano u wara kien deċiż li tiġi ttrasferita f’Santobono f’Napli.
It-tarbija kienet abbandunata mhux ’il bogħod minn istitut tas-sorijiet li kien jilqa’ fih orfanatrofju.
S’issa l-Pulizija għadha ma tat ebda tweġiba dwar is-sejba ta’ din it-tarbija ta’ ftit sigħat.
 Min-naħa tiegħu, is-Sindku ta’ Calvizzano, Giuseppe Salatiello, wiegħed li se jkun qiegħed isegwi dan il-każ.
Fl-istess waqt, il-Pulizija bdiet bl-investigazzjonijiet tagħha biex tinstab omm it-tarbija li ġiet abbandunata madwar disa’ sigħat wara  li twieldet.
Fil-fatt it-tarbija nstabet bil-kurdun imqabbad magħha.
Ħames persuni mejta wara sparatura fl-Iżvizzera.
Diversi persuni nqatlu fi sparatura li seħħet fil-belt Żvizzera ta’ Wuerenlingen li tinsab fil-Majjistral ta’ Zurich f’dak li qed jitqies mill-pulizija Żvizzera bħala każ li seħħ minħabba argument familjari.
Rapporti jindikaw li l-isparatura seħħet ftit wara l-11 tal-lejl li għadda, bil-pulizija jsibu kadavri kemm barra u anke f’residenza privata.
L-aggressur li spara huwa wieħed mill-vittmi u jidher ukoll li numru ta’ vittmi fl-isparatura kienu jafuh.
Kelliem għall-pulizija kkonferma mal-media li dan ma kienx każ terroristiku iżda argument jaħraq bejn membri tal-familja.
Il-belt ta’ Wuerenlingen għandha popolazzjoni ta’ 4,500 persuna.
Tliet snin ħabs fuq korruzzjoni għall-eks-President Eġizzjan Mubarak.
L-eks-President tal-Eġittu Hosni Mubarak ġie kkundannat tliet snin ħabs minn Qorti fil-Kajr li reġgħet semgħet il-ġuri tiegħu fuq akkużi ta’ korruzzjoni.
Iż-żewġ uliedu wkoll intbagħtu erba’ snin ħabs kull wieħed.
Dan kien l-aħħar każ pendenti li Mubarak kellu quddiem il-Qorti u kien jittratta akkużi li uża fondi pubbliċi biex isebbaħ proprjetajiet tal-familja tiegħu fil-kapitali u mal-kosta tal-Baħar l-Aħmar.
Mubarak mexxa l-Eġittu għal 30 sena sakemm twarrab mill-poter fir-rivoluzzjoni tal-2011.
L-istokks Ewropej kienu mħallta.
L-ewro ssaħħaħ matul il-jum fost tamiet ta’ ftehim ta’ kompromess dwar ftehim ġdid dwar il-Greċja wara li l-ftehim preżenti tal-bailout jagħlaq dan ix-xahar.
L-ewro baqa’ moderament ogħla kontra d-dollaru u hekk għamlet ukoll l-isterlina meta laħqet l-ogħla livell f’xahar għax is-sentiment dwar il-munita Amerikana baqa’ vulnerabbli wara sensiela ta’ dejta ma tantx tajba dwar dwar l-Istati Uniti.
Id-dollaru Awstraljan kien ogħla kontra d-dollaru Amerikan ukoll, minkejja dejta dgħajfa dwar il-bejgħ tal-karozzi ġodda fl-Awstralja.
Fil-Ġappun, id-dejta wriet li l-ekonomija rritornat lejn it-tkabbir fl-aħħar kwart tal-2014, iżda t-tkabbir kien dgħajjef aktar milli mistenni li jindika li l-irkupru għadu fraġli.
Id-dollaru Amerikan tela’ mal-yen iżda l-munita Ġappuniża  ssaħħet kontra l-ewro.
Indiċi.
Is-swieq finanzjarji fl-Istati Uniti llum kienu magħluqin.
L-istokks Ewropej kienu mħallta hekk kif id-DAX tbaxxa b’0.23%, il-CAC tela’ b’0.01% waqt li l-FTSE 100 tilef 0.16%.
In-Nikkei 225 żdied b’0.51%.
L-indiċi tal-Borża ta’ Malta tilef 0.28%.
Ishma Lokali.
Fis-sessjoni tal-ishma tal-Borża ta’ Malta, il-Plaza Centres, Simons Farsons Cisk, Bank of Valletta u l-Malta International Airport kollha kellhom żieda fil-prezz tal-ishma tagħhom.
 Min-naħa l-oħra tilfu fil-prezz l-ishma tal-International Hotel Investments, l-HSBC Bank Malta u l-FIMBank.
IL-ĠLIEDA TA’ JOSEPH MUSCAT DWAR IL-VAT FUQ IR-REĠISTRAZZJONI TAL-KAROZZI: FTIT ELUF SE JGAWDU A SKAPITU TAL-ĦAFNA?: Il-ġlieda ta' Joseph Muscat biex il-Gvern irodd lura l-VAT imħallsa fuq ir-Reġistrazzjoni tal-Karozzi: “każ ta' Soċjaliżmu bil-maqlub fejn il-ftit eluf se jgawdu a skapitu tal-ħafna?” Hekk jistaqsi l-eks-Kandidat Laburista Alfred Mifsud, f'artiklu fil-ġurnal The Malta Independent.
Fl-artiklu tiegħu, Alfred Mifsud jikteb li anke fuq bażi morali, din il-ġlieda ftit issib ġustifikazzjoni.
Mifsud jgħid li dan hu minħabba li s-sistema ta' tassazzjoni preżenti, li parti kbira minnha hi bbażata fuq il-konsum, tagħmel aktar sens milli sistema ta' tassazzjoni diretta fuq id-dħul, li toqtol l-inċentiv għax-xogħol u b'konsegwenza ta' dan, tbati l-ekonomija.
L-eks-Kap tal-Media Laburista sostna li mhuwiex moralment ġustifikabbli tattakka sistema li tagħmel sens billi tisfrutta teknikalità fil-Liġi Ewropea.
Hu nnota b'dispjaċir ir-realtà politika ta' partit fl-Oppożizzjoni, li hu ħieles mill-piż li jamministra l-Finanzi Pubbliċi u jinsab lest li jikseb ftit popolarità bi spejjeż tar-responsabbiltà fiskali.
Sadanittant, tal-istess fehma kien il-ġurnal The Times, li fl-Editorjal bit-titlu “Wegħda magħmula erba' snin kmieni wisq” ikkritika din il-ġlieda tal-MLP.
L-Editorjal isostni li bħalissa, Malta qed tiffaċċja problemi ħafna aktar serji, iżda jidher li hekk kif qed toqrob l-Elezzjoni tal-Parlament Ewropew, Joseph Muscat hu aktar interessat li jiskorja punti politiċi.
L-Editorjal hu wkoll xettiku dwar il-wegħda ta' Joseph Muscat, li jekk il-MLP ikun fil-Gvern, jirrifondi l-VAT anke jekk il-Qorti taqtagħha favur il-Gvern.
L-Editorjal ikompli li b'dan il-mod, xejn mhu se jżomm lill-Gvern Laburista milli jintroduċi xi taxxa oħra biex jagħmel tajjeb għall-€50 miljun li jkollu joħroġ. 
SE JKUN IĊĊELEBRAT GĦALL-EWWEL DARBA JUM IL-MEDITERRAN: Għada, l-Assemblea Parlamentari tal-Mediterran se tiċċelebra għall-ewwel darba Jum il-Mediterran.
L-Assemblea, li twaqqfet fl-2006 waqt laqgħa f'Amman fil-Ġordan, għandha l-Kwartieri tagħha f'Malta, fil-Palazz ta' Spinola f'San Ġiljan u ilha sena u nofs.
F'kumment lil MaltaRightNow.com, is-Segretarju Ġenerali tal-Assemblea Parlamentari tal-Mediterran Dr Sergio Piazzi qal li l-Assemblea teżisti frott l-insistenza ta' Malta fis-snin li għaddew.
Hu qal li fl-1995, il-Gvern Malti tant kellu viżjoni, li antiċipa l-bżonn li titwaqqaf dak li llum hi l-Unjoni tal-Mediterran.
Dr Sergio Piazzi qal li l-fatt li l-Kwartieri tal-Assemblea jinsabu f'Malta hu frott tas-suċċess ta' kampanja qawwija li għamlet id-Diplomazija Maltija fis-snin li għaddew, kemm fuq livell Governattiv kif ukoll fuq livell Parlamentari.
It-tema magħżula għal Jum il-Mediterran hi “Qsim ta' Valuri - Qsim ta' Aspirazzjonijiet”.
IL-PAJJIŻ FDAT F’IDEJN MIN SEBBĦU – Lawrence Gonzi: Wara ħames snin li kien fdat lilu l-pajjiż mill-poplu, il-Partit Nazzjonalista se jkun qed iroddu lura isbaħ milli qatt kien, b'titjib konsiderevoli fl-ambjent.
Dan kollu twettaq għall-ġid tal-poplu Malti u Għawdxi kif ukoll għat-tgawdija tat-turisti u ta' min irid jinvesti f'pajjiżna.
Dan qalu l-Prim Ministru u Kap tal-Parit Nazzjonalista Lawrence Gonzi meta intervjena fid-diskussjoni “Taħt it-Tinda” fl-ewwel jum taċ-ċelebrazzjonijiet tat-43 anniversarju tal-Indipendenza Fuq il-Fosos.
L-ewwel tema diskussa kienet "Insaħħu s-suċċess flimkien - biex ikollna ambjent aħjar".
Il-Prim Ministru qal li d-direzzjoni li ta l-PN lill-poplu Malti biex pajjiżna jissieħeb fl-Unjoni Ewropea fissret li pajjiżna se jikseb bi dritt, u mhux billi jittallab, 855 miljun ewro.
Flimkien mas-sehem li jrid joħroġ il-pajjiż, il-poplu se jkollu l-akbar baġit li qatt kellu biex ikun jista' jinvesti fl-ambjent, is-saħħa, l-edukazzjoni, ix-xogħol u l-oqsma kollha importanti ħalli jkompli jtejjeb il-livell ta' għajxien.
Lawrence Gonzi qal li sa tliet snin ilu, il-Mexxej Laburista Alfred Sant kien isostni li Malta se tikseb biss Lm1.5 miljun u ried lil Malta Svizzera fil-Mediterran.
Iżda llum dan kollu ntesa għax kien biss fantasija tal-Kap tal-Oppożizzjoni filwaqt li l-poplu llum qed jara l-affarijiet konkreti jitwettqu quddiemu.
Filwaqt li rrefera għaż-żjara li kellu fil-Portugall mal-Ministri tal-Finanzi mill-pajjiżi msieħba fiż-Żona Ewro, il-Kap Nazzjonalista qal li lura lejn Malta mill-ajru seta' jara l-proġetti kbar li twettqu favur l-ambjent.
Fost oħrajn semma l-Park Nazzjonali f'Ta' Qali, 20 barriera li ġew rijabilitati, il-Magħtab u diversi toroq kemm residenzjali kif ukoll f'żoni industrijali.
Lawrence Gonzi qal li fl-ambjent biss in-nefqa tal-Gvern preżenti kienet ta' Lm147 miljun filwaqt li fi żmien Alfred Sant in-nefqa għall-ambjent naqset drastikament u kienet biss ta' Lm3 miljun.
Lawrence Gonzi tkellem ukoll dwar il-proġett ta' Smart City u kkritika lill-GWU u lill-Oppożizzjoni għax bil-media tagħhom ippruvaw jaħbu dan il-proġett li se jkun qed joffri 5,600 impjieg ġdid lill-ħaddiema Maltin.
Il-Prim Ministru qal li fil-fiera f'Dubaj, fejn kienu ppreżentati uffiċjalment il-pjanijiet għal dan l-iżvilupp, il-proġett kien introdott b'tabella kbira li tgħid SmartCity Malta ...
Dan hu proġett li qed jikkonferma s-suċċess ta' pajjiżna u tal-politika li wettaq il-PN fil-Gvern.
Lawrence Gonzi temm jgħid li fi tmiem leġislatura ta' ħames snin, il-poplu se jagħmel għażla f'idejn min irid jerġa' jgħaddi l-pajjiż.
L-għażla hi bejn min sebbħu jew min kulma għamel hu li fixkel.
Bejn min wera fiduċja fil-poplu u min dejjem qatagħlu qalbu.
Il-Prim Ministru qal li jinsab ċert li l-poplu se jerġa' jagħmel għażla għaqlija u jikkonferma t-tmexxija tal-pajjiż mill-ġdid f'idejn il-PN.
MALTA MILQUGĦA MAL-GRUPP TAL-EWRO: Il-grupp tal-pajjiżi li jiffurmaw iż-Żona Ewro laqgħu għall-ewwel darba fi ħdanhom lil Malta u lil Ċipru f'laqgħa li saret f'Oporto, il-Portugall.
Dan bħala parti mil-laqgħa tal-Kunsill tal-Ministri tal-Finanzi u l-Ekonomija tal-Unjoni Ewropea (ECOFIN).
Fil-laqgħa - li għaliha attenda l-Prim Ministru Malti Lawrence Gonzi - il-President tal-Grupp tal-ewro Jean-Claude Juncker faħħar il-passi li għamlet l-ekonomija Maltija biex issa Malta se tkun tista' ddaħħal l-ewro fl-1 ta' Jannar li ġej.
F'dan il-kuntest kienu diskussi wkoll id-diffikultajiet li għaddejja minnhom l-ekonomija dinjija, partikolarment it-telf fis-swieq finanzjarji l-kbar u l-effett li se jħallu ż-żidiet fil-prezzijiet taż-żejt u taċ-ċereali.
Il-prezz taż-żejt f'dawn il-jiem laħaq livell rekord ta' $80 kull barmil, filwaqt li l-prezzijiet tal-qmugħ u l-għalf tal-annimali se jwasslu biex il-prezzijiet tal-ikel jiżdiedu wkoll.
Hu mistenni li fl-Italja l-prezz tal-għaġin jiżdied b'20% sa tmiem is-sena b'detriment tal-ekonomiji ta' diversi pajjiżi.
Madankollu, il-Prim Ministru Lawrence Gonzi esprima ruħu fiduċjuż li Malta tkun kapaċi tilqa' għal dan kollu.
"Malta għandha ekonomija b'saħħitha, u aħna ottimisti li bħalma lqajna daqqa kbira bil-prezz taż-żejt, u li bħalissa qed nerġgħu nħossu, jekk l-ekonomija tibqa' tiżviluppa kif qed tiżviluppa allura nkunu nistgħu nilqgħu għal dawn iż-żidiet li qed iseħħu", sostna l-Prim Ministru.
Waqt il-laqgħa tal-ECOFIN kien analizzat ukoll kif it-telf fis-swieq finanzjarji jista' jaffettwa t-tkabbir ekonomiku fl-Unjoni Ewropea.
Il-Prim Ministru Malti esprima ruħu sodisfatt bil-miżuri li qed jittieħdu mill-Bank Ċentrali Ewropew biex jilqgħu għal dan.
SANT JAĦBI MIN HUMA N-NIES MAGĦZULA MILL-MLP: Il-mexxej Laburista Alfred Sant ma jridx jikxef min huma n-nies li ser imexxu d-dipartimenti jekk il-Partit Laburista jkun fil-Gvern.
Media.Link għamel sensiela ta' mistoqsijiet lill-Kap tal-Oppożizzjoni dwar dak li qal Silvio Parnis fuq ir-radju tal-Partit Laburista.
Parnis kien qal ċar u tond li l-Partit Laburista digà ppreparat min għandu jidħol fid-dipartimenti.
Dan il-kliem kien isegwi dak li qal Jason Micallef.
Is-Segretarju Ġenerali Laburista kien qal lil se jkunu l-Laburisti li jmexxu fil-postijiet, fl-ażjendi fejn il-Gvern għandu sehem, fejn il-Gvern għandu l-korporazzjonijiet tiegħu u fejn hemm bżonn.
Meta kien f'San Ġiljan, Media.Link staqsa lil Alfred Sant biex jgħid min huma n-nies magħżula.
Alfred Sant wieġeb biss "Issa ngħidu lil Silvio Parnis biex isewwi l-problema tad-drenaġġ." Din is-sentenza reġa' tennieha kemm-il darba u meta l-ġurnalista ta' Media.Link baqgħet tinsisti biex Sant iwieġeb il-mistoqsijiet dwar min huma dawk il-magħżulin, hu kompla jaħrab mill-mistoqsijiet u beda jitkellem fuq is-saħħa pubblika.
IL-GWU TNAQQAS IL-MEMBRI – Jiżdiedu l-membri fl-MUT, fil-UĦM u fl-MUMN: Matul l-1 ta' Lulju 2006 u l-aħħar ta' Ġunju li għadda l-General Workers' Union kompliet naqqset il-membri tagħha.
F'dan il-perjodu rreġistrat tnaqqis ta' 163 membru fuq is-sena ta' qabel meta wkoll kienet irreġistrat tnaqqis fin-numru tal-membri tagħha.
Għall-kuntrarju, tliet unions kbar oħra, il-Malta Union of Teachers (MUT), il-Union Ħaddiema Magħqdin (UĦM) u l-Malta Union of Midwives and Nurses (MUMN) irreġistraw żieda fuq in-numru ta' membri tagħhom.
L-MUT matul din is-sena rreġistrat żieda ta' 306 membru, il-UĦM żieda ta' 102 membru u l-MUMN żieda ta' 28 membru.
B'hekk, l-MUT għandha reġistrati 7,136 membru, il-UĦM 26,231 membru, u l-MUMN 2,494 membru.
Il-GWU għandha 45,993 membru u għadha l-akbar trade union.
Minn fost l-unions iż-żgħar il-Malta Union of Tourist Guides u The Medical Association of Malta rreġistraw żieda ta' 86 u 25 membru, rispettivament, biex issa jlaħħqu total ta' membri ta' 216 u 705, rispettivament.
Tliet unions huma fil-proċess li jiġu kkanċellati minn fuq ir-Reġistru tat-Trade Unions u sitt unions oħra ma bagħtux l-informazzjoni mitluba mil-liġi dwar il-membri reġistrati tagħhom.
B'kollox matul din is-sena kien hawn 88,017 ħaddiem membru ta' xi union.
Dan juri żieda ta' 603 ħaddiem membri f'union fuq is-sena ta' qabel.
Fost l-assoċjazzjonijiet ta' min iħaddem, l-Association of General Retailers and Traders (GRTU) irreġistrat żieda ta' 25 membru biex għandha b'kollox 7,250 membru.
The Malta Employers' Association (MEA) irreġistrat żieda ta' għaxar membri biex illum għandha 310 membru.
In-numru ta' dawk li jħaddmu membri ta' xi assoċjazzjoni hu ta' 8,474 - 817 inqas mis-sena ta' qabel.
Żewġ assoċjazzjonijiet ta' min iħaddem kienu kanċellati.
Fil-bidu ta' din is-sena kien hawn reġistrati 48 organizzazzjoni - 28 trade union u 20 assoċjazzjoni ta' min iħaddem.
Matul din is-sena kienu reġistrati tliet unions ġodda u żewġ assoċjazzjonijiet ta' min iħaddem.
ĦDAX-IL BDOT PROFESSJONALI JLESTU KORS TA’ TAĦRIG INTENSIV: Ħdax-il professjonist għadhom kemm saru bdoti ta' ajuplani microlight wara xhur ta' taħriġ intensiv, kemm fuq l-art kif ukoll fl-ajru.
Il-Ministru għall-Kompetittività u l-Komunikazzjoni Ċensu Galea qassam ċertifikati lill-bdoti l-ġodda f'ċeremonja qasira li saret 'il barra minn hangar ġdid għal ajuplani microlight qrib il-bażi tal-Iskwadra tal-Ajru tal-Forzi Armati.
Il-Ministru Galea stqarr li l-liċenzja ta' bdot hi dokument legali li jiċċertifika lil dak li jkun li hu kompetenti biex jaqdi dmiru ta' bdot.
Ċensu Galea qal li bdot kawt hu wieħed li għandu l-aħjar attitudni biex itir.
Hu bniedem li japplika dak li jkun tgħallem, jippjana fid-dettall it-titjira tiegħu, jaf il-limitazzjonijiet tiegħu u tal-ajruplan u jikkunsidra l-fatturi kollha li jistgħu jolqtu t-titjira tiegħu, bħalma hu t-temp.
Il-Ministru Ċensu Galea sostna li s-sigurtà fl-ajru hi kultura u dixxiplina li jinkisbu biss bl-esperjenza.
Bdot li jagħti każ is-sigurtà hu wkoll wieħed li jkompli jitgħallem dwar l-avjazzjoni wara li jikseb il-liċenzja.
Il-Maġġur Alex Dalli, li flimkien mal-Maġġur Mark Said imexxu l-Island Microlight Club, sostna li l-bdoti ġodda tal-ajruplani microlight għandhom dejjem jaġġornaw ruħhom fit-taħriġ tal-avjazzjoni.
"Bdot bil-għaqal," saħaq il-Maġġur Dalli, "itella' u jniżżel ajruplan b'sigurtà għalih, għall-ajruplan u għal ta' madwaru".
Fi tmiem iċ-ċerimonja l-kappillan tal-Imqabba Dun Żaren Caruana bierek lill-bdoti u l-ajruplani tagħhom.
Saru wkoll xi preżentazzjonijiet, fosthom lill-Maġġuri Alex Dalli u Mark Said li kienu l-instructors tal-kors li dam madwar sena.
MALTA TKOMPLI SSEMMA’ LEĦINHA DWAR L-IMMIGRAZZJONI ILLEGALI: Malta kompliet issemma’ leħenha fil-fora Ewropej dwar il-problema tal-imigrazzjoni illegali din id-darba permezz ta' delegazzjoni tal-Kumitat tal-Budget tal-Parlament Ewropew li ġiet f'Malta biex tara b'għajnejha l-problema li qed jiffaċċja pajjiżna.
Waqt konferenza tal-aħbarijiet il-Membri Parlamentari Ewropej tkellmu dwar l-esperjenza tagħhom f'Malta, u wiegħdu li wara li raw is-sitwazzjoni Maltija, se jagħmlu pressjoni biex Malta, u l-pajjiżi l-oħra milquta jingħataw aktar għajnuna.
Il-Kap tad-delegazzjoni, il-Membru Parlamentari Ewropew Ġermaniż Ralf Walter qal li l-Unjoni Ewropea diġà għandha erba' fondi li jipprovdu flus għal pajjiżi membri biex jindirizzaw din il-problema.
Minn dawn il-fondi Malta se tieħu 5 miljun erwo għal din is-sena u 8 miljun ewro s-sena d-dieħla.
Il-Kap tad-delegazzjoni semma wkoll l-aġenzija Frontex li tgħin fil-kontroll tal-frutier u rrefera għall-fatt li l-izbarki f'Malta naqsu b'60 fil-mija meta l-Frontex kienet qed tagħmel ir-rondi f'Lulju li għadda.
Iżda dan mhux biżżejjed kompla Ralf Walter, li qal li lura fi Brussell, il-Kumitat tal-Budget se jaħdem biex l-għajnuna tiżdied u tkun mifruxa minn kontrolli tal-fruntieri, għat-tisħiħ tal-ġlieda kontra ċ-ċirku kriminali li hemm wara l-immigrazzjoni illegali, kif ukoll għajnuna b'mod individwali lill-immigranti nfushom, li tissarraf fl-integrazzjoni tagħhom fis-soċjetà fuq kollox billi kull pajjiż membru jagħti sehmu.
B'mod konkret, fost l-oħrajn Ralf Walter tkellem dwar 6 miljun ewro li hemm lesti biex jintużaw fil-qasam tal-imigrazzjoni iżda li bħalissa jinsabu staġnati għaliex ma hemmx qafas legali li jforni r-regolamenti ta' kif jistgħu jintefqu.
Walter kompla li l-Kumitat tal-Budget se jagħmel pressjoni fuq il-Kunsill Ewropew biex il-qafas legali jsir u l-flus ikun jistgħu jntużaw.
INDIPENDENZA 2007 - MEMBRI PARLAMENTARI EWROPEJ FUQ IL-FOSOS: Żewġ membri Ewro Parlamentari mill-Partit Popolari Ewropew u membri fil-Kumitat tal-Baġit tal-Parlament Ewropew, Janusz Lewandowski, il-Viċi Chairman tal-Partit Popolari Ewropew u l-Ispanjol Salvador Garriga Polledo, il-Ġimgħa kienu mistiedna minn Joe Saliba, is-Segretarju Ġenerali tal-Partit Nazzjonalista, waqt il-festi tal-Partit Nazzjonalista fl-okkażjoni tat-43 anniversarju tal-Indipendenza.
Dawn il-membri Ewro Parlamentari bħalissa jinsabu Malta mad-delegazzjoni tal-Kumitat tal-Baġit tal-Parlament Ewropew li qed ikollha diversi laqgħat dwar il-kwistjoni tal-immigrazzjoni illegali f'Malta.
Id-delegazzjoni tal-Kumitat tal-Baġit tal-Parlament Ewropew ġiet f'Malta biex ikollha esperjenza personali dwar il-finanzjament meħtieġ mill-pajjiż għall-immigrazzjoni illegali u biex tara l-bżonnijiet ta' Malta biex tkun tista' tingħata l-għajnuna finanzjarja meħtieġa biex Malta ma titħallhiex terfa' l-piż waħedha.
Fuq il-Fosos tal-Furjana ż-żewġ Ewro Parlamentari, li kienu akkumpanjati wkoll miż-żewġ Parlamentari Ewropej f'isem il-PN Simon Busuttil u David Casa, iltaqgħu wkoll mal-Prim Ministru Lawrence Gonzi.
INVESTIMENT FIŻ-ŻGĦAŻAGĦ MALTIN, FL-EDUKAZZJONI U FIL-FUTUR TAL-PAJJIŻ: 51 student ingħataw borża ta’ studju b’valur ta’ Lm200,000 biex jispeċjalizzaw f’suġġetti varji fil-livell ta' Masters u Dottorat.
Din l-inizjattiva tal-Gvern, li saret għat-tieni sena konsekuttiva, għandha l-għan li mhux biss l-istudenti jirnexxu imma anki ’l quddiem jagħtu l-kontribut tagħhom fl-iżvilupp tal-pajjiż.
Waqt iċ-ċerimonja l-Prim Ministru spjega kif dan l-investiment hu prova bil-fatti li l-Gvern irid jinvesti f’edukazzjoni ogħla u jappoġja r-riċerka u l-innovazzjoni.
IL-PULIZIJA SSOLVI NUMRU TA’ KAŻIJIET KRIMINALI: Tul il-jiem li għaddew il-Pulizija kompliet b'diversi investigazzjonijiet inkonnessjoni ma' reati differenti.
Fil-fatt ġew solvuti b'suċċess każijiet ta' traffikar ta' droga eroina u reżina tal-cannabis, filwaqt li ġew solvuti wkoll każijiet ta' pussess ta' cannabis, eroina u ecstasy.
Numru ta' persuni qed jiġu investigati fuq każijiet ta' frodi, attentat ta' tixħim u dikjarazzjoni falza lill-awtorità kompetenti.
Dwar dawn il-każijiet imsemmija diġà tressqu xi individwi l-Qorti u l-kumplament tal-persuni ser jitressqu fil-ġranet li ġejjin.
Il-Pulizija rnexxielha ssolvi wkoll serqa minn residenza f'San Ġiljan, numru ta' snatch and grabs mill-Ħamrun, Mosta u Tarxien, kif ukoll serqa minn maħzen u serq ta' vettura.
Dwar dawn il-każijiet kollha diġà bdew proċeduri kriminali fil-Qorti.
BAĠIT LI SE JKOMPLI JSAĦĦAĦ IL-FAMILJA – il-Prim Ministru Lawrence Gonzi: Din is-sena il-baġit se jiffoka fuq il-familja, fuq il-pensjonanti, fuq il-koppji żgħażagħ li qed jippreparaw biex jixtru l-ewwel dar tagħhom u fuq kif is-sistema taċ-Children's Allowance ssir aħjar biex ma jkunx hemm preġudizzju fuq il-familji b'aktar minn tlett itfal.
Għalhekk se jkun imfassal baġit immirat biex ikompli jsaħħaħ il-familja.
Il-Prim Ministru u Kap tal-Partit Nazzjonalista Lawrence Gonzi qal dan meta kien intervistat minn Michael Carabott, id-Deputat Editur ta' The Malta Independent.
L-attività saret fi Ġnien l-Ewropa, fis-Sgħajtar, in-Naxxar u fiha ħadu sehem ukoll id-Deputat Nazzjonalista Jason Azzopardi u l-kandidata Janice Chetcuti.
Lawrence Gonzi fakkar li tliet snin ilu l-Gvern ippreżenta baġit biex isaħħaħ l-ekonomija u biex joħloq aktar xogħol tant li nħolqu 6,100 impjieg f'sena waħda.
Sentejn ilu l-baġit iffoka fuq it-tnaqqis tat-taxxi tant li ħalla aktar minn Lm12-il miljun (€27.95 miljun) fil-bwiet tal-ħaddiema.
Hu qal li wara li l-Gvern kellu suċċess biex ġab il-finanzi fis-sod, issa se jerġa' jkollu suċċess biex il-familji Maltin u Għawdxin ikompli jġibhom aktar fis-sod.
Il-Prim Ministru qal li l-Partit Nazzjonalista għandu programm politiku li hu mfassal fuq id-djalogu mal-poplu u jagħmel kollox bil-miftuħ.
Dan kontra dak li jsir minn Alfred Sant u mill-Partit Laburista li dejjem jippruvaw jaħbu mill-poplu għax m'għandhomx programm u se jaqdu biss lil dawk tal-qalba, bħalma qed jgħidu fil-laqgħat fil-magħluq ta' bejniethom.
Il-poplu Malti għandu l-esperjenza ta' meta Alfred Sant kien Prim Ministru għax kien ġab diżastru għal pajjiżna u lanqas kien kapċi jżomm lill-partit tiegħu magħqud.
Lawrence Gonzi fakkar ukoll li sa erba' snin ilu Alfred Sant kien qed ibeżża’ lill-poplu Malti mis-sħubija fl-Unjoni Ewropea u kien jgħid li l-Maltin huma makku u se jinbelgħu mill-baleni u li Malta se tieħu biss Lm1.5 miljun (€3.49 miljun) fi flus kontanti.
Il-Prim Ministru fakkar ukoll li sentejn ilu Alfred Sant kien ta parir lill-Gvern biex jiżvaluta l-lira Maltija b'10% u dan kien ifisser li l-pensjonijiet u l-pagi jonqsu b'10%.
Kull ħaġa li Malta tixtri minn barra, inkluż iż-żejt, kienet se tiġi tiswa 10% aktar u għalhekk kontijiet ogħla tad-dawl u l-ilma.
Lawrence Gonzi qal li l-Gvern kien għaqli biżżejjed biex ma jiħux il-parir ta' Alfred Sant għax kieku kien iġib diżastru fl-ekonomija ta' pajjiżna.
Anke l-Fond Monetarju Internazzjonali (IMF) qal li l-akbar żball li pajjiż jista' jagħmel hu li jiżvaluta l-munita tiegħu.
Fir-rapport tiegħu l-IMF qal li Malta qed tkun kompetittiva u qed tattira l-investiment barrani bħal SmartCity Malta, Lufthansa Technik, il-Methode, fabbriki tal-farmaċewtika u tat-teknoloġija.
Dan juri li Alfred Sant ma jistax ikun fdat fit-tmexxija tal-pajjiż għax fil-15-il sena li ilu jmexxi lill-Partit Laburista ħa ħafna deċiżjonijiet ħżiena u dan jgħodd anke meta hu kien Prim Ministru għax kien għolla l-kontijiet tad-dawl u l-ilma meta l-prezz taż-żejt kien $12 kull barmil u f'sena għamel 33 taxxa.
Għalhekk il-poplu Malti għandu jiżen dak li wettaq il-PN fil-Gvern u l-programm tal-Gvern għas-snin li ġejjin u jiżen ukoll dak li wettaq jew qed iwiegħed Alfred Sant.
L-għażla għandha tkun waħda faċli favur il-programm tal-PN.
Il-Prim Ministru qal li l-proġett SmartCity Malta se jiftaħ era ġdida għall-ekonomija ta' pajjiżna u se joħloq aktar minn 5,600 impjieg għaż-żgħażagħ Maltin.
Hu qal li fil-master plan ta' dan il-proġett, Tecom Investiments qed tirriklama lil SmartCity Malta bħala 'Pass Lejn l-Ewropa'.
Iżda l-media tal-GWU u tal-Partit Laburista qed jippruvaw jaħbu dan il-proġett u l-investiment li qed iġib il-Gvern lejn pajjiżna.
SmartCity Malta se tagħmel minn Malta l-aqwa ċentru ta' eċċellenza fit-teknoloġija tal-informazzjoni.
Dwar il-finanzi tal-pajjiż, il-Prim Ministru qal li fl-aħħar tliet snin il-Gvern naqqas id-defiċit għal taħt it-3% tal-Prodott Domestiku Gross u sa ftit snin oħra għandu jkun hemm bilanċ favur u mhux defiċit.
Hu qal li bis-saħħa tal-finanzi fis-sod, il-Gvern għadu kif ta 51 borża ta' studju lil studenti biex ikomplu jispeċjalizzaw f'setturi kruċjali għal pajjiżna u qed isir aktar investiment fir-riċerka u l-iżvilupp.
Qed ukoll isir investiment fl-edukazzjoni u t-taħriġ, fis-saħħa, fit-turiżmu, fl-ambjent u fit-toroq.
Sadanittant, fl-intervent tiegħu, id-Deputat Nazzjonalista Jason Azzopardi qal li s-sena l-oħra, il-Kumitat Parlamentari għall-Affarijiet Barranin u Ewropej eżamina madwar 900 abbozz ta' liġi li ħarġet l-UE.
Hu qal li fl-aħħar tliet snin il-Kumitat iltaqa' medja ta' 80 darba kull sena.
Janice Chetcuti qalet li l-Gvern qed jinvesti bis-sħiħ fl-edukazzjoni u fl-ambjent u fi tliet snin il-Gvern irnexxielu jġib Lm147 miljun (€342.42 miljun) mill-UE għall-ambjent biss. 
Summarju Eżekuttiv.
L-Awtorità dwar il-Mediċini ġiet imwaqqfa bl-Att dwar il-Mediċini tal-2003 u l-Awtorità ġiet iddelegata l-funzjonijiet varji għar-regolamentazzjoni tal-prodotti mediċinali u l-attivitajiet farmaċewtiċi mill-Awtorità dwar il-Liċenzjar.
Matul l-2009 l-Awtorità dwar il-Mediċini ffukat fuq il-konsolidazzjoni tal-attivitajiet tagħha.
Filwaqt li fl-2008 sar il-proġett ta’ ġemellaġġ biex jissaħħaħ it-taħriġ tal-impjegati, fl-2009 l-Awtorità implementat l-attivitajiet kollha ppjanati.
Fl-istess ħin, saret reviżjoni tal-proċeduri stabbiliti fl-Awtorità u żdied l-istreamlining tal-irwoli u r-responsabbilitajiet tal-impjegati.
L-attivitajiet kif ukoll ir-rekwiżiti tal-ħidma fuq bażi nazzjonali qegħdin dejjem jiżdiedu, partikularment fejn jidħol il-liċenzjar tal-attivitajiet farmaċewtiċi u l-bżonn għall-infurzar tal-liġijiet.
L-Awtorità dwar il-Mediċini laħqet il-mira tagħha li taqdi l-bżonnijiet tal-imsieħba lokali.
Fl-2009, l-Awtorità qabdet sew ir-ritmu biex Malta tkun Stat Membru ta’ Referenza biex prodotti mediċinali jiġu awtorizzati fis-suq Ewropew, kif ukoll aċċettat l-ewwel applikazzjoni għall-proċedura ċentralizzata.
Saret l-ewwel spezzjoni ta’ provi kliniċi u l-ewwel rapport fuq l-Investigazzjoni tas-Sigurtà ta’ Prodotti Awtorizzati fl-Ewropa (PSUR).
L-Awtorità kkontribwiet fuq livell Ewropew b’parteċipazzjoni f’kumitati u b’assessjar għall-Aġenzija Ewropea tal-Mediċini (EMA) u bħala Awtorità Nazzjonali Kompetenti fost in-network tal-Aġenziji tal-Mediċini.
Dan għamlitu fl-isfond tar-riżorsi li kellha.
L-Awtorità ħadet sehem ukoll f’eżerċizzju ta’ benchmarking għall-Aġenziji Ewropej tal-Mediċini.
Filwaqt li ppreparat ruħha permezz ta’ assessjar intern, l-indikaturi ewlenin intużaw bħala kriterji prinċipali għall-kwalità.
Dan wassal għat-tisħiħ fl-operat u l-mod kif jittieħdu d-deċiżjonijiet fl-Awtorità dwar il-Mediċini.
Ir-riżultati tajbin li ġabet l-Awtorità fl-2009 kienu possibbli għax l-Awtorità kompliet tinvesti fil-ħaddiema tagħha.
Għall-ewwel darba ġie ingaġġat it-tim kollu tat-tmexxija kif propost, u r-riżorsi umani żdiedu skont il-bżonnijiet tas-servizzi.
L-Awtorità ġiet mogħtija premju mill-Fundazzjoni għall-Iżvilupp tar-Riżorsi Umani għall-inizjattiva li wettqet għat-taħriġ u l-iżvilupp tal-impjegati. 
Organizzazzjoni.
Tmexxija.
Fl-2009 l-Awtorità dwar il-Mediċini kompliet issaħħaħ it-tmexxija b’mod attiv.
Għaldaqstant, mhux biss laħqet l-għanijiet assenjati fil-kalendarju tagħha, bħal Pjan Operattivi, l-Business Plan u laqgħa ma’ kull ħaddiem b’mod individwali darbtejn fis-sena, imma wkoll ipparteċipat bi sħiħ fl-eżerċizzju tal-benchmarking li qiegħed isir għall-Aġenziji tal-Mediċini fl-Ewropa.
Kompliet ukoll ir-ristrutturazzjoni biex jiġi msaħħaħ l-operat, it-teħid tad-deċiżjonijiet u l-monitoraġġ tad-dmirijiet tal-ħaddiema.
Fuq livell maniġerjali, bdew isiru laqgħat bejn id-diretturi biex jiġu diskussi affarijiet tekniċi li huma relevanti għal iktar minn direttorat wieħed separatament mil-laqgħat għat-tim maniġerjali. 
Fuq livell tekniku, il-Medicines Review Committee (MRC) li twaqqaf fl-2008 ġie kkonsolidat biex fih jibdew jittieħdu deċiżjonijiet marbuta mal-liċenzjar tal-prodotti, provi kliniċi u farmakoviġilanza.
Sabiex jiġi msaħħaħ l-infurzar tal-liġi, twaqqaf kumitat speċifiku għall-infurzar.
B’hekk deċiżjonijiet ta’ dan it-tip ġew separati minn deċiżjonijiet li jiġu diskussi b’riżultat tal-ispezzjonijiet.
L-Awtorità addottat sistema strutturata u formali bbażata fuq riskju kkalkulat biex b’hekk tkun tista’ tippjoritizza l-operat bir-riżorsi li għandha.
Filwaqt li l-kriterji ġew stabbiliti fil-bidu, din is-sistema bbażata fuq kalkolazzjoni ta’ riskju ġiet utilizzata għall-pjan tal-ispezzjonijiet tal-provi kliniċi u fl-assessjar ta’ prodotti mediċinali fejn Malta hi Stat Membru Kkonċernat.
Komunikazzjoni u s-sodisfazzjon tal-klijenti.
Matul l-2009, l-Awtorità dwar il-Mediċini kellha ’l fuq minn sitta u sebgħin (76) laqgħa ma’ klijenti individwali fil-binja tal-Awtorità, fosthom mal-industrija, unions, akkademiċi u entitajiet oħra kemm Maltin kif ukoll Ewropej.
Il-maġġoranza ta’ dawn il-laqgħat saru fuq talba tal-klijenti biex jiġu diskussi aspetti differenti mir-regolazzjoni.
L-Awtorità wieġbet elf sebgħa u disgħin (1097) mistoqsija mill-klijenti (esklużi dawk relatati ma’ prodotti partikolari fejn ikun hemm impjegat assenjat).
L-Awtorità kompliet tikkomunika permezz ta’ ċirkularijiet lill-professjonisti tas-saħħa u s-sit elettroniku li perjodikament jiġi aġġornat b’informazzjoni relevanti għall-viżitaturi.
Is-servizz offrut fejn persuna tista’ ssib il-fuljett ta’ tagħrif (għall-pazjenti) u l-Karatteristiċi tal-Prodott fil-Qosor (SPC- għal dawk li jaħdmu fil-qasam tas-saħħa) kompla jiġi aġġornat.
Sistema għall-Immaniġjar tal-Kwalità (Quality Management System).
Matul l-2009 kien hemm reviżjoni tal-proċeduri stabbiliti.
Ġew implimentati r-rakkomandazzjonijiet tal-awdituri u opportunitajiet oħra ta’ titjib li tqajmu waqt il-proċess ta’ assessjar intern u t-twettiq tal-istess proċeduri.
Il-maġġoranza tal-audits tas-snin ta’ qabel ġew magħluqa u r-rakkomandazzjonijiet relevanti ġew implimentati.
Dan jirrifletti l-maturità li l-Awtorità kellha fil-qasam tal-kwalità. 
Riżorsi Umani.
Sabiex tilħaq il-missjoni u l-oġġettivi tagħha, matul l-2009 l-Awtorità dwar il-Mediċini kompliet issaħħaħ ir-riżorsi umani.
Dan sar permezz ta’ żieda fir-riżorsi umani skont il-ħtiġijiet tas-servizzi, taħriġ u żvilupp tal-ħaddiema, implimentazzjoni tal-ftehim kollettiv u tisħiħ fil-monitoraġġ tad-dmirijiet.
Fost l-opportunitajiet tat-taħriġ u żvilupp, kien hemm korsijiet mal-Aġenzija Ewropea tal-Mediċini (EMA), l-organizzazzjoni dinjija tas-saħħa (WHO) u l-Aġenzija tal-Mediċini Taljana u dik tar-Renju Unit (AIFA u MHRA).
Saru diversi laqgħat ta’ taħriġ mill-impjegati stess u l-ħaddiema l-ġodda ġew assistiti minn ħaddiema esperjenzati.
Il-laqgħat individwali ma’ kull ħaddiem żdiedu minn darba għal darbtejn fis-sena u twaqqaf kumitat intern fuq is-saħħa u s-sigurtà fuq il-post tax-xogħol.
Sar kwestjonarju dwar is-sodisfazzjon tal-ħaddiema fl-Awtorità u mill-wieħed u sebgħin (71) fil-mija li wieġbu, tlieta u disgħin (93) fil-mija qalu li huma sodisfatti ħafna jew sodisfatti li qed jaħdmu fl-Awtorità.
L-avvanz li sar fl-Awtorità fil-qasam tar-riżorsi umani ġie rikonoxxut mill-Fundazzjoni għall-Iżvilupp tar-Riżorsi Umani permezz ta’ premju għall-inizjattiva ta’ taħriġ u żvilupp għall-ħaddiema.
Il-premju wera l-livell tajjeb tal-proġett ta’ ġemelaġġ li l-Awtorità wettqet fl-2008 u li saħħaħ u mmotiva lill-ħaddiema.
B’hekk tjiebet il-kwalità fis-servizzi li toffri l-Awtorità dwar il-Mediċini.
Sistema tal- Informatika.
Matul l-2009 tbiddlu sebgħa u tletin (37) fil-mija tal-kompjuters tal-impjegati u twaqqfu laqgħat speċifiċi dwar l-informatika sabiex jiġu diskussi l-bżonnijiet li l-Awtorità għandha fil-qasam tal-informatika u t-tim maniġerjali jżomm ruħu infurmat fuq l-aħħar teknoloġija li tista’ tkun relevanti għall-Awtorità.
Barra minn hekk ġie kkummissjonat u diskuss rapport dwar sistema elettronika ġdida ta’ liċenzjar.
Kollaborazzjoni m’entitajiet oħra.
Fl-2009, l-Awtorità dwar il-Mediċini kompliet issaħħaħ ir-relazzjonijiet ma’ entitajiet lokali u Ewropej kemm fuq livell amministrattiv kif ukoll biex tifformalizza r-relazzjonijiet eżistenti.
Dan sar permezz ta’ Memorandum of Understanding (MoU) mad-Dipartiment tas-Saħħa Pubblika fuq is-servizz ta’ prosekuzzjoni li l-istess dipartiment qiegħed jagħmel għall-Awtorità, mad-Diviżjoni tar-Regolazzjoni tas-Saħħa Pubblika u d-Diviżjoni tal-Istrateġija u Sostennibbiltà fil-Ministeru tal-Politika Soċjali (Saħħa, l-Anzjani u l-Kura tal-Komunità).
Iġġedded ukoll il-kuntratt mal-Aġenzija tal-Mediċini tar-Renju Unit u laboratorju fil-Belġju dwar l-analiżi tal-kampjuni mis-suq lokali. 
Sehem fuq livell Ewropew.
L-Awtorità dwar il-Mediċini tinvolvi ruħha b’mod attiv f’numri ta’ kumitati u gruppi ta’ ħidma Ewropej.
Matul l-2009, impjegati tal-Awtorità dwar il-Mediċini u professjonisti nnominati minnha attendew għall-mija ħamsa u tletin laqgħa u konferenza fejn aspetti diversi tal-prodotti mediċinali u attivitajiet farmaċewtiċi ġew diskussi u deċiżjonijiet fuq livell Ewropew ittieħdu.
L-Awtorità dwar il-Mediċini żiedet l-attività tagħha fil-proċeduri tal-work-sharing u l-impjegati tagħha kienu relaturi għal żewġ proċeduri Ewropej. 
Evalwazzjoni tal-Prodotti Mediċinali.
L-Awtorità dwar il-Mediċini hija responsabbli għall-evalwazzjoni tas-sigurtà, kwalità u l-effikaċja tal-prodotti mediċinali li se jkunu mqiegħda fuq is-suq lokali.
Matul dawn l-aħħar tliet snin, permezz tal-Awtorità dwar il-Mediċini, Malta bdiet tkun Stat Membru ta’ Referenza għall-proċeduri Ewropej, partikolarment dawk deċentralizzati.
Għall-ewwel darba fl-2009, l-Awtorità bdiet tipparteċipa bħala korelatur fil-proċeduri ċentralizzati.
L-impjegati jsegwu Standard Operating Procedures u d-deċiżjonijiet jiġu meħuda f’kumitati stabbiliti.
Il-Medicines Review Committee jiltaqa’ biex jiddiskuti aspetti tekniċi u regolatorji relatati ma’ applikazzjonijiet biex jitqiegħdu prodotti mediċinali fis-suq Malti u Ewropew, kemm qabel (eż. pariri xjentifiċi) kif ukoll wara l-approvazzjoni (eż. varjazzjonijiet).
Barra minn hekk, il-kumitat jiddiskuti l-liċenzjar tal-provi kliniċi u proċeduri Ewropej ta’ work-sharing.
L-oġġettiv ta’ dan il-kumitat hu sabiex tintlaħaq opinjoni integrata u jiġi ssapportjat it-teħid tad-deċiżjonijiet fuq pożizzjonijiet li għandha tieħu l-Awtorità dwar il-proċeduri  li tkun involuta fihom.
Dan il-kumitat ukoll iservi ta’ forum biex tinqasam informazzjoni u għarfien miksuba waqt laqgħat f’livell Ewropew (eż.
CMDh, PhVWP, QWP) jew waqt xi taħrig tekniku li jsir kemm Malta u anke barra minn membri tal-kumitat jew ħaddiema oħra tal- Awtorità.
Id-deċiżjonijiet meħuda mill-kumitat jgħaddu bħala rakkomandazzjonijiet lill-Awtorità dwar il-Liċenzjar għal deċiżjoni finali.
Il-kumitat twaqqaf fl-2008 u l-mandat u r-regoli tal-proċeduri ġew finalizzati fl-2009. 
Proċeduri Ewropej.
Awtorizzazzjoni biex jitqiegħdu prodotti mediċinali fuq is-suq.
Matul l-2009, Malta aċċettat żewġ applikazzjonijiet għal Proċedura Ċentralizzata.
Filwaqt li waħda mill-proċeduri ġiet sospiża  mill-applikant,  l-oħra qed tiġi evalwata.
Fl-2009, Malta kienet Stat Membru ta’ Referenza għal erba’ (4) proċeduri, ekwivalenti għal ħamsa u għoxrin awtorizzazzjoni għat-tqegħid fis-suq.
Żewġ proċeduri ekwivalenti għal sitt awtorizzazzjonijiet għat-tqegħid fis-suq ġew finalizzati u t-tnejn l-oħra ġew trasferiti għall-2010.
B’hekk hemm tlieta u għoxrin proċedura ppjanati għall-2010 u l-industrija ġiet mitluba biex tibbukkja għall-2011.
L-Awtorità dwar il-Mediċini qed taċċetta proċeduri fl-isfond ta’ dak li ġie ppjanat fil-Pjan Operattiv u skont ir-riżorsi li għandha.
Kull proċedura għandha koordinatur u tim ta’ professjonisti li regolarment jiltaqgħu sabiex jiġi diskuss il-progress li jkun qiegħed isir fuq il-proċedura u jittieħdu d-deċiżjonijiet meħtieġa.
Qabel ma jiġi mqassam ix-xogħol jiġi żgurat li m’hemm l-ebda konflitt ta’ interess u kull proċedura tiġi diskussa fil-Medicines Review Committee.
L-Awtorità dwar il-Mediċini kompliet tilqa’ applikazzjonijiet skont il-Proċedura ta’ Rikonoxximent Reċiproku u l-Proċedura Deċentralizzata bħala Stat Membru Kkonċernat (CMS).
Kif kien mistenni, il-Proċedura Deċentralizzata (DCP) kienet aktar popolari mal-industrija u Malta daħlu mija u erbatax (114) -il applikazzjoni skont din il-proċedura u ħamsa u sittin (65) applikazzjoni bil-Proċedura ta’ Rikonoxximent Reċiproku (MRP). 
L-ammont totali ta’ varjazzjonijiet kompla jiżdied.
Għall-prodotti awtorizzati mill-Proċedura Deċentralizzata kien hemm sitta (6) (tip 1B) b’Malta bħala Membru Stat ta’ Referenza u  disa’ mija sitta u sebgħin (976) b’Malta bħala Stat Membru Kkonċernat.
Erba’ mija tlieta u erbgħin (443) minnhom ġew finalizzati.
L-Awtorità rċeviet tmenin (80) applikazzjoni ta’ tiġdid u għaxra minnhom ġew finalizzati.
Intlaqgħu wkoll ħmistax –il notifikazzjoni skont l-artiklu 61(3) ġew u tmienja  (8) minnhom ġew finalizzati fl-2009.
Proċeduri tal-Work-sharing.
Matul l-2009, l-Awtorità dwar il-Mediċini kompliet tagħti sehemha fil-proċeduri tal-Unjoni Ewropea fil-livell tal-Aġenzija  Ewropea tal-Mediċini.
Ir-rappreżentanti fil-Kumitat għall-Prodotti Mediċinali għall-użu mill-Bnedmin (CHMP) kienu involuti bħala relaturi fi proċedura ta’ reeżaminazzjoni ta’ referral fuq Artiklu 31 għall-prodotti li fihom dextropoxyphene EMEA/H/A-31/968 li ġiet konkluża, u Proċedura Ċentralizzata ta’  tqegħid ta’ prodott mediċinali fis-suq għall-prodott ġeneriku li għadha għaddejha.
 Malta kienet relatur għall-paediatric data assessment skont l-artiklu 45 tar-Regolazzjoni dwar Prodotti Mediċinali għall-użu Pedjatriku (1901/2006/EC).
Din il-proċedura tikkonsisti fl-assessjar tad-data kollha li għandha x’taqsam mal-użu effettiv u sigur ta’ sustanza mediċinali li jistgħu jintużaw fit-tfal.
Dan iwassal biex il-fuljett ta’ tagħrif (għall-pazjenti) u l-Karatteristiċi tal-Prodott fil-Qosor (SPC- għal dawk li jaħdmu fil-qasam tas-saħħa) jiġu aġġornati biex jirriflettu l-konklużjonijiet ta’ din l-evalwazzjoni.
Din il-proċedura waslet biex tingħalaq.
Barra minn hekk, Malta kienet ukoll peer reviewer għal tnax- il proċedura oħra li kollha ngħalqu fl-2009.
Fl-2009, l-Awtorità dwar il-Mediċini għall-ewwel darba assessjat rapport dwar l-aġġornament Perjodiku fuq is-Sigurtà (PSUR) speċifikament fir-rigward tal-preparazzjonijiet mediċinali li jikkonċernaw il-mediċina: ursodeoxycholic acid.
Din l-investigazzjoni twettqet bħala parti mis-sistema tal-work-sharing bejn l-Aġenziji tal-Mediċini Ewropej u li fiha Malta ntgħażlet biex tkun l-Istat Membru ta’ Referenza.
Ir-rapport kif diskuss u deċiż fuq bażi Ewropea flimkien mar-rakkomandazzjonijiet għat-tibdil fl-informazzjoni kif inkluża fil-fuljett ta’ tagħrif u fil-Karatteristiċi tal-Prodott fil-Qosor, ġie finalizzat b’suċċess f’Settembru tal-2009.
Proċeduri Nazzjonali.
Matul l-2009, l-Awtorità dwar il-Mediċini rċeviet tliet applikazzjonijiet biex jitqiegħdu applikazzjonijiet fis-suq skont il-Proċedura Nazzjonali.
Dawn kienu line extensions għall-prodotti ġa awtorizzati u tlieta ġew finalizzati fl-istess perjodu.
L-Awtorità rċeviet ukoll tliet mija u tmienja u għoxrin (328) applikazzjoni skont l-artiklu 126a tad-Direttiva 2001/83/KE, kif emendata, li mitejn u sitta u ħamsin (256) minnhom ġew maħruġa.
In-numru ta’ applikazzjonijiet Nazzjonali għall-varjazzjonijiet żdied għal elf disa’ mija u wieħed u sebgħin (1971), u elf mitejn u sebgħa u għoxrin (1227) ġew finalizzati.
Kien hemm ukoll mitejn u sittin (260) notifikazzjoni (Nazzjonali) skont l-artiklu 61 (3) u mija u wieħed u tmenin (181) ġew finalizzati.
Matul l-2009, l-Awtorità dwar il-Mediċini rċeviet ħamsa u għoxrin (25) applikazzjoni (Nazzjonali) għat-tiġdid u erbgħa (4) ġew finalizzati.
Kien hemm ukoll sitta u tletin (36) applikazzjoni għall-bidla fid-detentur tal-awtorizzazzjoni għat-tqegħid fis-suq u għoxrin (20) minnhom ġew awtorizzati.
Kien hemm tlieta u tmenin  (83), erbgħa (4) u tnax (12) –il talba biex titneħħa l-awtorizzazzjoni tat-tqegħid fis-suq, l-awtorizzazzjoni skont l-artiklu 126a u l-liċenzja tal-importazzjoni paralella rispettivament.
Iċċekkjar Lingwistiku ta’ informazzjoni dwar il-prodott ta’ prodotti awtorizzati permezz ta’ Proċeduri Ċentralizzati.
Matul l-2009 kien hemm sitt mitt proċedura  u waħda (601) - biex tiġi ċċekjatha l-informazzjoni dwar il-prodott bil-Malti ta’ prodotti awtorizzati bil-proċedura ċentralizzata.
Pariri Xjentifiċi.
Minn Ottubru 2009, l-Awtorità dwar il-Mediċini implimentat sistema biex tipproċessa l-pariri xjentifiċi mitluba minnha biex b’hekk tkun tista’ twieġeb mistoqsijiet mill-kumpaniji li għandhom x’jaqsmu mal-iżvilupp ta’ prodotti mediċinali ġenereċi marbuta mal-attività li l-Awtorità qiegħda twettaq fl-isfond ta’ Malta bħala Membru Stat ta’ Referenza.
F’dan il-kuntest, is-sit elettroniku tal-Awtorità ġie aġġornat b’informazzjoni relevanti għall-applikanti ħalli jkunu jafu kif japplikaw għal dan is-servizz.
Fl-2009 l-Awtorità ma rċeviet l-ebda talba għall-parir xjentifiku. 
Provi Kliniċi.
Matul l-2009, intbagħtu tmien (8) applikazzjonijiet għall-provi kliniċi lill-Awtorità dwar il-Mediċini.
Sitta (6) minnhom ġew approvati u tnejn għadhom għaddejjin mill-proċess ta’ validazzjoni.
Kien hemm ukoll sittax (16)-il amenda għall-provi kliniċi li qed isiru ġewwa Malta u s-sittax (16) li huma ġew approvati.
L-informazzjoni kollha ġiet mitfugħa fid-database Ewropea għall-Provi Kliniċi.
Imqabblin mal-2008, kien hemm sittin (60) fil-mija żieda fl-applikazzjonijiet għall-provi kliniċi li l-Awtorità dwar il-Mediċini rċeviet matul l-2009.
Huwa mistenni li fl-2010 n-numru tal-amendi mitfugħa jkompli jiżdied.
Matul l-2009, is-sistema ta’ kwalità għall-provi kliniċi ġiet riveduta, fejn kemm l-istandard operating procedure kif ukoll in-noti gwidi fuq Good Clinical Practice (GC1.07) maħruġa mill-Awtorità dwar il-Mediċini ġew riveduti.
Farmakoviġilanza.
L-Awtorità dwar il-Mediċini tuża varjetà ta’ metodi biex tassigura s-sigurtà tal-mediċini fuq is-suq u fl-isptarijiet ta’ Malta.
Ewlenin fost dawn l-attivitajiet huma l-ġbir, l-eżaminazzjoni u r-rappurtaġġ skont l-esiġenzi tal-liġijiet Ewropej ta’ informazzjoni miġbura fuq is-sigurtà tal-mediċini mingħand l-industrija, il-professjonisti tas-saħħa u l-pazjenti.
Fl-2009 ġew irrappurtati b’kollox mija u erbgħa u tmenin (184) każ fuq pazjenti li sofrew minn tal-inqas sintomu wieħed ta’ tossiċità.
Minn dawn kien hemm b’kollox total ta’ erba’ mija sebgħa u għoxrin (427) reazzjoni avversa lejn prodotti mediċinali.
Dawn il-każijiet ġew irreġistrati, investigati fid-dettall mill-Awtorità dwar il-Mediċini u rrappurtati permezz ta’ sistemi elettroniċi (eż. EudraVigilance) lill-Aġenzija Ewropea dwar il-Mediċini (EMA) u lill-Għaqda Dinjija tas-Saħħa (WHO) fejn hemm repositorju għal kull reazzjoni avversa li tiġi rrappurtata kemm fl-Ewropa u internazzjonalment.
B’dan il-mod il-każijiet ta’ reazzjonijiet avversi li seħħew f’Malta kienu aċċessibbli għal kull studju Ewropew li rrikjeda l-investigazzjoni tar-riskju tal-prodott farmaċewtiku kkonċernat.
L-Awtorità dwar il-Mediċini hija inkarigata minn attivitajiet illi jassiguraw is-sigurtà tal-prodotti mediċinali permezz tal-investigazzjoni u l-approvazzjoni ta’ rikjesti jew rakkomandazzjonijiet (ħafna drabi minn kumpaniji farmaċewtiċi) għall-finijiet ta’ modifikazzjoni tal-informazzjoni xjentifika li tirrigwarda prodott mediċinali.
Dan huwa kawża ta’ tossiċità jew riskju miżjud ta’ tossiċità li jkun qed jiġi osservat.
Rikjesti f’dan ir-rigward jistgħu wkoll jiġu inizjati mill-Awtorità dwar il-Mediċini wara diskussjonijiet u deċiżjonijiet meħuda minn aġenziji oħra Ewropej jew minn organizzazzjonijiet oħra internazzjonali bħalma hija l-Għaqda Dinjija tas-Saħħa (WHO).
Dawn ir-rikjesti jistgħu jinvolvu l-irtirar ta’ mediċini minn fuq is-suq.
Biex jintlaħqu l-għanijiet ta’ sigurtà, l-Awtorità dwar il-Mediċini twettaq attivitajiet fosthom:
Ħruġ ta’ Komunikazzjonijiet Diretti lill-Professjonisti tas-Saħħa (DHPC: Direct Healthcare Professional Communication) fuq tibdil fl-informazzjoni xjentifika (abbażi ta’ potenzjal ta’ riskju) u rakkomandazzjonijiet relevanti fl-amministrazzjoni ta’ prodotti mediċinali;
Investigar u azzjoni immedjata fuq sinjali ta’ tossiċità li jistgħu jinvolvu l-irtirar ta’ mediċini minn fuq is-suq (Safety Signal Investigations, Rapid Alerts u Product Safety Recalls);
Moniteraġġ ta’ programmi intenzjonati biex jipprevenu l-possibiltà ta’ tqala waqt it-teħid ta’ prodotti mediċinali teratoġeniċi (Pregnancy Prevention Programmes);
Moniteraġġ u provediment ta’ informazzjoni regolatorja sabiex jiġu stabbiliti programmi intenzjonati għal minimizzazzjoni ta’ riskju assoċjat ma’ ċerti tipi ta’ prodotti mediċinali (Risk Minimisation Programmes);
Ħruġ ta’ Ċirkulari (Safety Circulars) għall-professjonisti u għall-pubbliku fir-rigward ta’ rakkomandazzjonijiet dwar l-użu tal-mediċini u miżuri ta’ prevenzjoni ta’ tossiċità;
Komunikazzjonijiet mad-Dipartiment tas-Servizzi tal-Istandards fis-Saħħa, dwar riskji osservati internazzjonalment fir-rigward ta’ prodotti tad-demm (Haemovigilance);
Inizjar u approvar ta’ varjazzjonijiet fuq l-informazzjoni xjentifika ta’ prodott mediċinali fil-kuntest ta’ riskju ġdid jew riskju akbar li jkun qed jiġi osservat (Urgent Safety Restrictions);
Investigazzjonijiet fid-dettall dwar każijiet irrappurtati minn professjonisti tas-saħħa lokali li jirrigwardjaw tossiċità jew nuqqas ta’ effettività anomala jew mhux mistennija wara amministrazzjoni ta’ prodotti mediċinali (Local Product Safety Issues).
Dawn il-pjanijiet ipprovduti minn kumpaniji farmaċewtiċi jew kif irrakkomandati internazzjonalment jew mill-Aġenzija Ewropea tal-Mediċini (EMA), iservu biex ikomplu jassiguraw is-sigurtà fl-użu lokali ta’ prodotti mediċinali.
Spezzjonijiet u Liċenzjar ta’ attivitajiet farmaċewtiċi.
L-Awtorità dwar il-Mediċini ġiet iddelegata bir-responsabbiltà għal spezzjonijiet u ħruġ ta’ liċenzji għall-manifattura, distribuzzjoni u bejgħ ta’ mediċini skont standards u liġijiet Ewropej u dawk lokali.
Għall-ewwel darba, fl-2009 l-Awtorità dwar il-Mediċini spezzjonat il-provi kliniċi.
Dan sar fuq standards Ewropej u żewġ provi kliniċi ġew spezzjonati.
Matul l-2009 l-Awtorità dwar il-Mediċini għamlet sbatax (17) -il spezzjoni tal-manifattura, erbgħa u erbgħin (44) tad-distribuzzjoni u tnejn (2) tal-provi kliniċi.
Wara li fl-2008 ġie għall-ewwel darba spezzjonat iċ-ċentru nazzjonali tad-demm, fl-2009 ġie spezzjonat il-Mobile Blood Donation Unit.
Kien hemm ukoll tlettax (13) -il varjazzjoni tal-awtorizzazzjoni tal-manifattura u ħmistax (15) -il varjazzjoni tad-distributuri kienu pproċessati. 
Minn mindu l-Awtorità dwar il-Mediċini ħadet f’idejha r-regolamentazzjoni tal-ispiżeriji mingħand id-Dipartiment tas-Saħħa Pubblika fl-2005, l-Awtorità qiegħda tagħmel spezzjonijiet fuq prattiċi tajba tal-ispiżeriji u skont liġijiet nazzjonali biex tiġġeddidilhom il-liċenzja.
Matul is-sena 2009 saru spezzjonijiet f’ mija u wieħed u erbgħin (141) spiżerija u spezzjoni u liċenzjar ta’ spiżerija ta’ sptar Nazzjonali (Zammit Clapp Hospital Pharmacy).
Saru tmien (8) spezzjonijiet b’konnessjoni ma’ tibdil fil-liċenzja rigward tibdil jew ċaqliq fil-fond.
Ħdax (11) -il liċenzja oħra ġew varjati b’konnessjoni ma’ tibdil fid-detentur tal-liċenzja.
Fl-2009, il-liċenzji tal-ispiżeriji ġew maħruġa fuq sett ta’ kundizzjonijiet ġodda li ġew imfassla mal-imsieħba konċernati u mal-Awtorità tal-Liċenzjar.
Fl-2009, l-Awtorità dwar il-Mediċini rċeviet żewġ (2) applikazzjonijiet għall-istat ta’ Persuni Kwalifikati.
Filwaqt li applikazzjoni minnhom kienet tilħaq il-kriterji stabbiliti, l-applikazzjoni l-oħra ma ġietx aċċettata għaliex il-kriterji ma kinux milħuqa.
Implimentazzjoni tar-regolamenti fis-suq lokali.
Il-Borderline Classification Committee jiltaqa’ sabiex jistabbilixxi jekk prodott huwiex mediċinali jew le.
Matul l-2009 kien hemm ħames (5) laqgħat ta’ dan il-kumitat.
Mill-wieħed u ħamsin (51) applikazzjoni mibgħuta, seba’ (7) prodotti ġew klassifikati bħala mediċini.
Prodott wieħed kien klassifikat bħala prodott mediċinali magħmul mill-ħxejjex skont il-kriterji tad-direttiva ta’ prodotti tradizzjonali magħmula minn ħxejjex.
Filwaqt li ma kien hemm l-ebda appell uffiċjali għad-deċiżjonijiet tal-kumitat, sabiex tiġi assigurata t-trasparenza u l-effiċjenza, matul l-2009, il-mandat u l-proċeduri ta’ Borderline Classification Committee ġew riveduti.
Saru tliet (3) laqgħat mal-Awtorità tal-Liċenzjar, u awtoritajiet u dipartimenti relevanti oħra fuq l-implimentazzjoni tad-direttiva ta’ prodotti tradizzjonali magħmula minn ħxejjex (Direttiva 2004/24/KE li temenda d-Direttiva 2001/83/KE) li għandha tiġi implimentata sal-2011.
 Dan ifisser li prodotti ta’ dan it-tip klassifikati bħala mediċini se jibdew jiġu assessjati u għandhom ikollhom liċenzja biex jitqiegħdu fis-suq.
Huwa pjanat li ssir laqgħa ta’ informazzjoni għal dawk involuti f’dan il-qasam.
L-Awtorità dwar il-Mediċini timmoniterja l-materjal ta’ promozzjoni fuq il-prodotti mediċinali fis-suq lokali, skont il-kriterji tal-Avviż Legali 2005/308.
Dan isir prinċiparjament b’self-regulatory approach fejn ilmenti jiġu investigati fid-dettall biex jiġi stabbilit jekk kienx hemm ksur ta’ liġi.
Matul l-2009 kien hemm ħames ilmenti u nstab li f’erba’ każi kien hemm ksur ta’ liġi.
Sabiex il-protezzjoni tas-saħħa pubblika tiġi assigurata, isiru wkoll investigazzjonijiet mingħajr ma jingħata avviż qabel.
Kien hemm żewġ (2) riklami assessjati b’din il-proċedura.
L-interess tal-konsumatur f’dak li għandu x’jaqsam mas-saħħa qiegħed jiżdied, għaldaqstant l-Awtorità dwar il-Mediċini tipprovdi servizz fejn l-individwu jista’ jsib il-fuljett ta’ tagħrif (għall-pazjenti - PL) u l-Karatteristiċi tal-Prodott fil-Qosor (SPC- għal dawk li jaħdmu fil-qasam tas-saħħa) fuq is-sit elettroniku tagħha.
Sal-aħħar tal-2009 kien hemm erbat elef mija u wieħed u tletin 4,131 SPC u PL ippubblikati.
Tnax (12)-il ċirkulari ġew ippubblikati għall-professjonisti tas-saħħa u l-pubbliku inġenerali.
F’Novembru 2009 bdiet ħidma sabiex tiġi ppubblikata lista tal-mediċini li ġew awtorizzati biex jitqiegħdu fis-suq Malti kif ukoll ġiet magħquda lista ta’ prodotti mediċinali li għandhom pjan ta’ risk management u pregnancy prevention plan biex jiġu implimentati mid-detenturi tal-awtorizzazzjoni għat-tqegħid fis-suq Malti.
Infurzar tal-liġi Sorveljanza tas-suq lokali.
Fl-2009 żdied in-numru ta’ rapporti ta’ nuqqas ta’ osservanza tal-liġi fuq is-suq u dan irriżulta f’żieda ta’ każijiet ta’ infurzar.
F’dan il-perjodu l-Awtorità dwar il-Mediċini rċeviet sitta u għoxrin rapport, żieda ta’ erbgħin (40) fil-mija fuq l-2008 u mija u sittin (160) fil-mija fuq l-2007.
Ġew applikati penali amministrattivi skont l-Avviż Legali 264/2006 u qrati jekk il-multi ma jiġux imħallsa fil-każijiet fejn jiġi kkonfermat ksur tal-liġijiet.
Twaqqaf kumitat speċifiku dwar l-infurzar tal-liġi.
 Matul l-2009, id-direttur għall-ispezzjonijiet u l-infurzar tal-liġi xehed f’sitt (6) kawżi relatati ma’ spiżeriji u ma’ attività ta’ distribuzzjoni.
 L-ispetturi tal-mediċini xehdu disa’(9) darbiet fil-qorti, f’każi relatati ma’ infurzar tal-liġi.
Matul l-2009 l-Awtorità dwar il-Mediċini rċeviet u pproċessat tmienja u tmenin (88) rapport dwar difetti tal-lottijiet, liema minnhom tliet (3) każijiet spiċċaw biex il-prodott mediċinali kellu jinġabar mis-suq lokali (recall).
Rapport ieħor spiċċa f’caution-in-use notification.
Komplew jinġabru kampjuni ta’ prodotti minn fuq is-suq, fuq pjan ibbażat fuq ir-riskju għas-saħħa pubblika, u ma kien hemm l-ebda riżultat li indika prodotti li kienu barra mill-ispeċifikazzjonijiet tagħhom.
Il-pjan ta’ testjar għas-sena 2009 tlesta kollu, eżempju l-21 kampjun kollha nġabru u ntbagħtu għall-analiżi. 
Liġijiet ġodda, aġgornament u implimentazzjoni tal-liġi.
L-Awtorità dwar il-Mediċini kompliet tipparteċipa fil-kooperazzjoni tal-aġenziji tal-mediċini tal-Unjoni Ewropea fuq affarijiet legali u leġislattivi (EMACOLEX) kif ukoll fil-partit ta’ ħidma fuq il-farmaċewtika u mezzi mediċi f’isem il-Ministeru tal-Politika Soċjali (Saħħa, l-Anzjani u l-Kura tal-Komunità).
Ir-regolament 1234/2008/EC dwar l-eżaminazzjoni tal-varjazzjonijiet għall-awtorizzazzjoni fuq is-suq beda jiġi infurzat f’Jannar 2010.
Dan ir-regolament biddel il-proċess għall-assesjar tal-varjazzjonijiet tal-prodotti awtorizzati permezz ta’ proċeduri Ewropej (MRP, DCP u l-Proċedura Ċentralizzata) għax jippermetti gruppjar flimkien tal-varjazzjonijiet, żieda fix-xogħol maqsum bejn l-Istati Membri kif ukoll għal tnaqqis fin-numru ta’ varjazzjonijiet ta’ tip 1A (barra għal dawk li jeħtieġu notifikazzjoni immedjata) li jistgħu jiġu miġbura f’rapport annwali.
Dan għandu jġib riżultat pożittiv għar-riżorsi meħtieġa kemm mill-industrija kif ukoll mill-awtoritajiet kompetenti.
Il-varjazzjonijiet kollha mitfugħa mill-1 ta’ Jannar 2010 għandhom jiġu mitfugħa skont dan ir-regolament jekk il-prodott huwa awtorizzat bi proċedura Ewropea.
Id-direttiva 53/2009/EC hija bbażata fuq l-istess regolazzjoni imma tħalli impatt fuq il-varjazzjonijiet nazzjonali.
L-istess gruppjar huwa permess u x-xogħol maqsum bejn l-Istati Membri anke għall-prodotti nazzjonali jnaqqas assessjar parallel tal-istess applikazzjonijiet ta’ varjazzjoni fi Stati Membri differenti, b’ħinijiet aktar qosra biex jiġu approvati u l-bżonn ta’ anqas riżorsi.
Din id-direttiva bdiet tiġi fis-seħħ f’Ġunju 2009 u għandha tkun implimentata sa Jannar 2011.
Xi wħud mill-Istati Membri jibdew jimplimentaw din id-direttiva f’Jannar 2010 u oħrajn ser jibdew l-implimentazzjoni iktar tard matul din is-sena.
 Huwa ppjanat li fl-2010 ssir sezzjoni ta’ informazzjoni fuq it-tibdil prinċipali li din id-direttiva ġġib fuq l-applikazzjoni u l-proċess tal-varjazzjonijiet.
Malli din id-direttiva tiġi trasposta jkun raġonevoli li tibda tiġi implimentata.
Ikun eħfef għall-klijenti li jkollhom sett wieħed biss ta’ regoli kemm għall-proċeduri nazzjonali kif ukoll dawk Ewropej.
Madankollu, l-Awtorità dwar il-Mediċini li qed taħdem f’ambitu ta’ Stat Membru żgħir tista’ tiddeċiedi li taċċetta ż-żewġ tipi ta’ applikazzjonijiet matul din is-sena tranżitorja. 
Ġew ippubblikati erba’ (4) Avviżi Legali: A.L.
29 tal-2009 dwar Drittijiet li jinġabru mill-Kumitat dwar l-Etika fl-Affarijiet tas-Saħħa, A.L.
58 tal-2009 dwar Prodotti Mediċinali Disponibbli fis-Servizzi tas-Saħħa tal-Gvern, A.L.
118 tal-2009 dwar Prodotti Mediċinali li jiġu Provduti mill-Klinika Ġenito Urinarja u A.L.
252 tal-2009 dwar il-Manifattura u l-Importazzjoni ta’ prodotti mediċinali.
Sar eżerċizzju biex jiġu riveduti artikli mill-Att dwar il-mediċini ħalli l-leġislazzjoni tiġi f’linja waħda man-norma tal-prattika.
Saru wkoll suġġerimenti biex jinbidel artiklu 98 ‘Adulterazzjoni tal-Mediċini’ biex issir referenza għall-prodotti falsifikati, filwaqt li artiklu 99 ‘Offiżi u multi’ ġie rivedut f’assoċjazzjoni mal-multi imposti u l-artikli li jirreferu għal dawn il-multi.
L-Awtorità dwar il-Mediċini qed tipparteċipa b’mod attiv fl-istrateġija tal-Gvern ta’ regolazzjoni aħjar (Better Regulation) fejn l-għan tagħha hu li ttejjeb il-kwalità ta’ leġislazzjoni billi ttejjeb il-livell tal-performazzjoni, il-kwalità legali tar-regoli u l-proċeduri amministrattivi, tariffi u l-ħlasijiet li joħorġu minnhom.
Issegwi l-inizjattivi li saru fis-snin ta’ qabel, matul l-2009, ingħata aktar taħriġ b’regolazzjoni aħjar. 
Aġġornat: “L-intenzjoni tal-ko-pilota kienet li jeqred l-ajruplan.”
Il-ko-pilota tal-ajruplan tal-Germanwings li ġġarraf fl-Alpi Franċiżi sakkar lill-bdot l-ieħor barra mill-kabina u ma qalx kelma waħda fl-aħħar għaxar minuti qabel ma l-ajruplan iġġarraf, minkejja t-tisbit mal-bieb mill-bdot l-ieħor li kien imsakkar fuq barra.
Dan ikkonfermah il-Prosekutur Franċiż inkarigat mill-investigazzjoni, Brice Robin.
L-FAA tal-Istati Uniti ħarġet liċenzja ta’ bdot privat lil Lubitz fl-2012.
Robin qal li l-ko-pilota, identifikat bħala Andreas Lubitz, waqqa’ l-ajruplan intenzjonalment.
Lubitz ta’ 28 sena, huwa ta’ nazzjonalità Ġermaniża u kien jgħix mal-ġenituri tiegħu f’Montabeaur fl-istat ta’ Rhine Land Palatinate fil-Ġermanja.
Il-Prosekutur qal li l-aktar spjegazzjoni li tista’ titqies raġonevoli hija li kienet azzjoni volontarja tal-ko-pilota li rrifjuta li jiftaħ il-bieb tal-kabina biex il-pilota, Patrick Sonderheimer, jidħol lura.
Qal li huwa xpruna l-ajruplan sabiex jibda jitlef l-għoli, u li għamel dan għal raġuni mhux magħrufa.
Robin qal iżda li jidher li l-pjan tiegħu kien li jeqred l-ajruplan.
Spjega li d-data miġbura mill-kaxxa s-sewda żvelat li l-pilota staqsa lil Lubitz biex jieħu l-kontroll tal-ajruplan f’idejh u fl-istess ħin jinstema’ l-ħoss tas-seat jitressaq lura u l-ħoss ta’ bieb jingħalaq.
Robin jispjega li f’dan il-ħin waqa’ skiet perfett fil-kabina u l-ko-pilota ħa f’idejh il-kontrolli u beda intenzjonalment iwaqqa’ l-ajruplan.
 Il-passiġġieri, qal ma indunawx x’kien qed jiġri qabel l-aħħar minuta, hekk kif jinstema’ t-twerżiq fuq il-voice recorder.
Artiklu fl-Aviation Business Gazette fl-2013 jiddeskrivi lil Lubitz bħala pilota ta’ eżempju.
Il-Kap Eżekuttiv tal-kumpanija tal-ajru Lufthansa, li tagħha hija sussidjarja l-linja tal-ajru Germanwings, Carsten Spohr qal li sitt snin ilu Lubitz kien waqaf għal xi żmien waqt it-taħriġ hekk kif kien qed jiġġieled id-dipressjoni, iżda kkonferma li wara kien għamel it-testijiet psikoloġiċi neċessarji li sabuh tajjeb biex itajjar l-ajruplani.
Lubitz kien ilu impjegat bħala bdot minn Settembru 2013 u għamel fl-ajru aktar minn 600 siegħa.
Sonderheimer, missier ta’ żewġt itfal, kellu ferm aktar esperjenza b’madwar 6,000 siegħa ta’ titjir u kien magħruf bħala wieħed mill-aqwa piloti tal-linja tal-ajru.
S’issa skont il-Prosekutur Robin m’hemm ebda indikazzjoni li dan seta’ kien attakk terroristiku jew li Lubitz kellu rabtiet estremisti jew terroristiċi.
L-ajruplan, Airbus A320 iġġarraf nhar l-Erbgħa li għadda meta kien fuq titjira minn Barċellona għal Dusseldorf  b’150 passiġġier abbord.
Il-waqgħa tal-ajruplan minn għoli ta’ 38,000 pied f’10 minuti kienet waħda allarmanti iżda xorta gradwali biżżejjed biex tindika li l-Airbus A320 li għandu żewġ magni ma ġġarrafx b’mod katastrofiku fl-arja.
Fl-ebda ħin huwa u nieżel ma kien hemm xi forma ta’ komunikazzoni bejn il-cockpit mat-torri tal-kontroll jew ta’ xi sinjal ieħor ta’ emerġenza.
L-aħħar messaġġ li ntbagħat mill-bdot lejn it-torri tal-kontroll kien fl-10.30 a.m.
Dan kien jindika li kollox kien miexi kif ippjanat.
Iżda ftit minuti wara, għal xi raġuni mhux spjegabbli, l-ajruplan beda nieżel.
Fl-10.40 a.m u 47 sekonda, l-ajruplan irrapporta l-aħħar pożizzjoni tiegħu fuq ir-radar meta kien f’għoli ta’ 6,175 pied.
Ir-radar baqa’ jsegwi l-ajruplan sakemm seħħ l-impatt.
Qraba u ħbieb tal-vittmi bdew jaslu fiż-żona fejn hemm it-tifrik tal-ajruplan.
Il-Lufthansa għamlet arranġamenti għal żewġ titjiriet speċjali għalihom.
Dawk il-qraba li ma ridux li jivvjaġġaw b’ajruplan, qed jaslu fuq il-post permezz ta’ xarabank li telqet minn Barċellona.
Ħajja ġdida għas-Suq tal-Belt.
Is-suq l-antik tal-Belt se jingħata nifs ġdid ta’ ħajja b’investiment privat mill-Grupp Arkadia.
Il-grupp qed jippjana li jinvesti seba’ miljun ewro biex sa Diċembru tas-sena d-dieħla s-Suq tal-Belt jinbidel f’ċentru kummerċjali ta’ ikel, kultura u divertiment.
Il-proġett jaħseb għar-restawr tal-post speċjalment tal-istruttura tal-ħadid li saret fi żmien l-Ingliżi li hija unika fl-arkitettura f’Malta.
Is-Suq tal-Belt, wara snin ta’ telqa u kważi abbandun se jinbidel f’ċentru mifrux fuq tliet sulari li se jerġa’ jagħti l-ħajja lil din il-binja storika fi Triq il-Merkanti.
Il-proġett jinkludi wkoll il-pjazza ta’ quddiem is-suq.
Il-Grupp Arkadia se jinvesti seba’ miljun ewro f’dan il-proġett li jgħaqqad il-kunċett tal-ikel mal-kultura u d-divertiment wara li ser jingħata l-post b’ċens mill-Gvern għal 65 sena.
Il-General Manager tal-Grupp, Antoine Portelli, spjega l-idea tal-proġett integrat fit-tliet livelli tal-binja storika.
“Sular minnhom se jkun purament suq tal-ikel biex inżommu l-oriġini ta’ x’kien is-Suq tal-Belt.
Sular ieħor jieħu l-ispirazzjoni minn markets li hawn madwar l-Ewropa.
Markets li huma adattati b’numru ta’ stalls fejn l-ikel qed jiġi preparat dak il-ħin live biex il-konsumatur ikun jista’ jieklu hemmhekk.
L-aħħar sular it-tielet huwa fuq kunċett ta’ lounge – kunċett ta’ cafeteria (kafeterija), dolċerija, spirits bar, cocktail bar, wine bar f’ambjent imdawwar bil-kultura.”
Għal dan il-għan intlaħaq ftehim mal-Kunsill tal-Arti biex il-post joffri sfond għall-attivitajiet tal-kalendarju kulturali Malti u tal-avvenimenti ta’ meta l-Belt Valletta tkun il-Kapitali Ewropea tal-Kultura fl-2018.
F’konferenza tal-aħbarijiet is-Segretarju Permanenti Prinċipali, Mario Cutajar qal li dan il-proġett intgħażel minn fost għoxrin proposta ta’ kumpaniji li esprimew l-interess tagħhom fir-riġenerazzjoni tas-Suq tal-Belt.
Spjega li bil-proġett l-istruttura tal-ħadid li saret fl-1816 meta s-Suq tal-Belt issaqqaf se tinżamm u tiġi restawrata.
Huwa ħabbar ukoll li barra r-riġenerazzjoni tas-Suq tal-Belt, ser isir proġett mil-Gvern ta’ miljun u mitejn elf ewro għar-riġenerazzjoni ta’ Strada Stretta bil-għan li din it-triq tkun vetrina ta’ tradizzjoni, kultura u spettaklu.
Is-Segretarju Parlamentari għall-Ippjanar u Simplifikazzjoni Amministrattiva Michael Falzon qal li dawn il-proġetti jagħmlu parti mir-riġenerazzjoni tal-Belt Valletta.
“Insemmi s-suċċess kbir li kien hawn bil-boutique hotels u wara simplifikazzjoni tar-regoli min-naħa tal-MEPA kellna erbatax-il applikazzjoni.
Qed naraw kif nirreġineraw f’aspetti oħra fosthom bil-Valletta Shop Scheme.”
Dr Falzon qal li l-komunità tal-Belt kienet ikkonsultata fuq ħafna mill-proġetti li għaddejjin fil-kapitali.
Metsola tintgħażel bħala MEP tas-Sena għall-ħidma fil-qasam tal-ġustizzja u l-libertajiet ċivili.
Il-Membru tal-Parlament Ewropew Roberta Metsola ġiet magħżula minn fost il-Membri tal-Parlament Ewropew bħala l-MEP tas-Sena għall-ħidma tagħha fil-qasam tal-Ġustizzja u l-Libertajiet Ċivili.
Dr Metsola kienet waħda mit-tliet Membri Parlamentari Ewropej nominati għall-għoti ta’ dan ir-rikonoxximent f’din il-kategorija.
Iż-żewġ MEPs l-oħra li kienu nominati kienu mill-Ġermanja u l-Polonja.
Dan il-premju tħabbar illejla waqt ċerimonja li saret fi Brussell.
Roberta Metsola f’messaġġ li għamlet waqt is-serata irringrazzjat lill-kollegi kollha tagħha fil-Parlament li vvutawlha.
Hija enfasizzat li l-koperazzjoni u l-kompromess huma essenzjali għall-ħidma fil-Parlament Ewropew biex bid-deċiżjonijiet li jittieħdu ssir differenza għall-aħjar fil-ħajja tan-nies.
Hi qalet li l-ebda Membru tal-Parlament Ewropew u l-ebda grupp politiku waħdu ma jista’ jaħdem għal rasu, għalhekk il-koperazzjoni hi meħtieġa.
Studju juri li 23% tal-Maltin ibatu minn pressjoni fid-demm.
Fix-xhur li għaddew id-Dipartiment tas-Saħħa nieda studju dettaljat intiż sabiex jevalwa b’mod konkret il-qagħda tas-servizz mediku f’Malta.
Is-Segretarju Parlamentari għas-Saħħa Chris Fearne qal dan waqt li kien qed jieħu sehem fid-dibattitu dwar l-estimi tal-baġit fil-Parlament.
Dr Fearne aċċenna kif indikazzjonijiet preliminari minn dan il-Health Systems Performance Assessment diġà qed juru fatti mill-iktar interessanti.
Fost l-oħrajn jidher li mat-23% tal-popolazzjoni għandha xi diffikultajiet relatati mal-pressjoni tad-demm; ċifra li titla’ saħansitra għal 45% għal individwi ta’ ‘l fuq minn 70 sena.
Dr Fearne spjega kif fl-isfond ta’ din l-istampa, id-Dipartiment tas-Saħħa kien proattiv biżżejjed u introduċa miżura li diġà bdiet tagħmilha aktar faċli li pazjenti simili jieħdu l-kura neċessarja, fil-pront u mingħajr skariġġ żejjed.
Qal li minn xi xahar ‘l hawn min huwa intitolat għallpilloli tal-pressjoni permezz tal-kartuna s-safra jista’ jirrikorri għand it-tabib taċ-ċentri tas-saħħa direttament mingħajr il-bżonn li jmur għand speċjalista fl-Isptar Mater Dei.
L-HSPA huwa l-ewwel eżerċizzju formali tan-natura tiegħu għas-servizz tas-saħħa f’pajjiżna.
B’kollaborazzjoni ma’ entitajiet internazzjonali b’esperjenza vasta f’dan il-qasam id-Dipartiment tas-Saħħa waqqaf tim li ppjana u fassal għadd ta’ indikaturi mmirati biex jagħtu deskrizzjoni komprensiva ta’ fejn jinsab is-servizz tas-saħħa u fejn nistgħu naslu jekk id-Dipartiment tas-Saħħa jkompli jaħdem b’kuraġġ u determinazzjoni.
Dwar in-nuqqas ta’ sodod fl-uniku isptar Dr Fearne argumenta li l-HSPA ta konferma oħra li l-problema għandha konnotazzjonijiet storiċi evidenti ħafna marbuta ma’ deċiżjonjiet żbaljati li ttieħdu fil-passat – meta pajjiżi Ewropej jużaw kejl ta’ 384 sodda fi sptar akut għal kull 100,000 persuna fil-popolazzjoni fl-2012 l-Isptar Mater Dei kellu appena 256 sodda għal kull 100,000 ruħ, saħansitra inqas minn dak li kien joffri l-Isptar San Luqa.
Huwa qal li dan ifisser fil-prattika li amministrazzjonijiet preċedenti ħalliet lil pajjiżna b’500 sodda inqas milli kellu bżonn biex jilqa’ għall-ħtigijiet tal-kura akuta tas-saħħa.
 Iċ-Ċentru tal-Onkoloġija jibda jilqa’ l-ewwel pazjenti fi ftit xhur.
Iċ-Ċentru tal-Onkoloġija tal-isptar Mater Dei li x-xogħol fuqu miexi b’ritmu mgħaġġel, se jilqa’ l-ewwel pazjenti fi ftit xhur oħra u l-proċess mistenni jkun lest sal-aħħar tas-sena.
F’konferenza tal-aħbarijiet għat-tnedija tal-ġimgħa ddedikata għall-għarfien dwar il-kanċer, il-Ministru tas-Saħħa Godfrey Farrugia qal li s-sodod fiċ-ċentru l-ġdid se jiżdied bi 18 għal 113ilsodda.
31 sodda oħra se jkunu disponibbli għall-out patients.
Il-Ministru qal li l-immaniġjar taċ-ċentru se jkun ibbażat fuq it-tħaddim ta’ units speċjalizzati magħrufa bħala Strategic Business Units li se jitmexxew b’mod awtonomu u se jkollhom budget għalihom.
Dr Farrugia qal li jekk dan il-mudell jirnexxi, se jkun estiż għall-immaniġġar ta’ units u dipartimenti oħra fl-isptar.
Huwa kkonferma li ser jiżdiedu l-kirurgi speċjalizzati fl-onkoloġija u r-riżorsi umani fit-tmexxija taċ-ċentru tal-onkoloġija.
Fl-2012, instabu aktar minn 1800 cancer (kanċer).
Miċ-ċifri ppreżentati joħroġ li kien hemm 881 raġel u 956 mara li nstabilhom xi tip ta’ kanċer.
Fost l-irġiel l-iktar kanċer komuni kien tal-prostata, tal-pulmun u tal-musrana, u fin-nisa l-iktar komuni kienu fis-sider u fl-għonq tal-utru.
Dr Charmaine Gauci mid-Dipartiment tal-Promozzjoni tas-Saħħa qalet li 40 fil-mija tal-każi tal-kanċers jistgħu jkunu evitati b’tibdil fl-istil ta’ ħajja.
It-tipjip, id-dieta u l-istress huma uħud mill-aktar fatturi li jikkontribwixxu għal dan il-mard.
Fl-2012, kważi 27 fil-mija tal-imwiet kienu kkaġunati mill-kanċer.
Jirriżulta li b’kollox mietu 920 persuna bil-kanċer.
487 kienu rġiel u 433 kienu nisa.
L-awtoritajiet tas-saħħa qegħdin iżidu l-programm ta’ screening għal diversi tipi ta’ kanċer iżda minn statistika mogħtija fil-Parlament jirriżulta li inqas minn nofs il-persuni li kienu offruti eżami tal-kanċer tal-musrana marru għal dan l-eżami.
Nuqqas ta’ leadership fiċ-Ċivil – Mario Cutajar.
Huwa hu jindirizza l-konferenza bit-tema Tiġdid tas-Servizz Pubbliku: Servizz Aħjar għan-Nies, il-Prim Ministru Joseph Muscat qal li l-isfida għas-settur pubbliku hija li titneħħa l-burokrazija żejda u li jitnaqqas iż-żmien għat-teħid tad-deċiżjonijiet mill-uffiċjali fis-servizz pubbliku. 
Il-Prim Ministru ddeskriva l-atteġġjament ta’ uffiċjali mas-servizz pubbliku bħala wieħed li jxaqleb lejn estremi; li jew ikun effiċjenti ħafna jew diżastruż.
Il-Prim Ministru qal li r-regolamenti jsiru biex titjieb l-effiċjenza u mhux biex ixekklu l-ħidma.
Dr Muscat qal li jippreferi li tittieħed deċiżjoni, anki jekk tkun ħażina jew żbaljata fi żmien raġunevoli milli l-affarijiet jitwalu bl-indeċiżjoni.
Qal li l-indeċiżjoni qed twassal għal kriżi ta’ leadership u li għandu jkun hemm bidla fil-mentalità u tisħiħ ta’ prattiċi li jtejbu l-effiċjenza.
Il-Prim Ministru qal li se jkunu ppremjati l-uffiċjali li jieħdu passi biex ineħħu regolamenti żejda li jtaqqlu s-sistemi amminisitrattivi.
F’konferenza għas-segretarji permanenti, diretturi ġenerali u diretturi fis-servizz pubbliku,  l-Kap tas-Servizz Pubbliku Mario Cutajar (ritratt isfel)  qal li n-nuqqas ta’ leadership irid jiġi indirizzat b’sensiela ta’ riformi prattiċi u realistiċi li jagħtu riżultati konkreti fl-iqsar żmien possibbli. 
Huwa ddeskriva wħud mill-proċeduri bħala farseski li qal inaqqsu l-fiduċja tal-pubbliku li juża s-servizzi tal-gvern.
Waqt li wissa dwar kriżi ta’ leadership fis-settur pubbliku u qal li x-xhur li ġejjin se jkunu kritiċi biex jitwettqu rakkomandazzjonijiet ta’ rapport li tħejja għal titjib fil-prattiċi tax-xogħol.
Is-sur Cutajar qal li dawn ir-rakkomandazzjonijiet se jkunu diskussi mal-imsieħba soċjali fil-jiem li ġejjin.
L-ishma ta’ Tigne Mall telgħu b’4.3%
Id-dollaru Amerikan tbaxxa kontra basket ta’ muniti llum wara li l-President tal-Federal Reserve, Janet Yellen, uriet il-fehma li l-bank ċentrali mhux se jkun mgħaġġel biex jgħolli r-rati ta’ interessi
L-isterlina llum laħqet l-ogħla rata kontra d-dollaru,  sostnuta minn ottimiżmu dwar il-qagħda ekonomika fir-Renju Unit imqabbla ma’ sħabha fl-Ewropa.
Dan għen lill-ishma Ingliżi jilħqu prezzijiet rekord.
Muniti ta’ pajjiżi emerġenti ssaħħew kontra d-dollaru Amerikan u l-ishma laħqu l-ogħla livell fi 12-il ġimgħa.
Dan minħabba dejta tajba dwar il-manifattura fiċ-Ċina li kienet aħjar milli mistennija u minħabba li l-Federal Reserve wera li ma għandu ebda għaġla biex jgħolli l-interessi.
Indiċi.
L-indiċi tas-swieq finanzjarji llum kollha tbaxxew, l-aktar il-FTSE 100 li tilef 0.38%.
L-indiċi ewlieni fl-Ingilterra rtira mil-livell rekord tas-sessjoni ta’ qabel, b’telf fl-ishma tal-grupp tal-inġinerija Weir Group wara twissija dwar waqgħa sinifikattiva fid-dħul tiegħu matul din is-sena.
Id-Dow Jones u n-Nasdaq tilfu 0.08% u 0.12% rispettivament.
Min kien il-“Papa t-Twajjeb”?
Angelo Roncalli twieled nhar il-25 ta’ Novembru 1881 f’Sotto il Monte, fil-provinċja ta’ Bergamo fin-naħa ta’ fuq tal-Italja.
Kien ir-raba’ wild fost 13-il aħwa f’familja ta’ bdiewa li hu stess sejjaħ bħala “fqira, iżda mimlija dinjità”.
Hu ġie ordnat saċerdot fl-1904.
Ftit qabel ma qaddes għamel riflessjoni li biddlitu kompletament.
Hu jgħid li ma jistax ikun kopja ta’ xi qaddis bħal Sant’Injazju ta’ Loyola, jew San Stanislaw Kostka: jista’ jkun biss Angelo Roncalli li jsir qaddis.
Fehem li l-bidu tal-qdusija huwa l-persuna fiha nnifisha.
Minn hawn inbidel u beda joħroġ il-karattru tiegħu li ħafna għadhom jiftakruh miż-żmien li mexxa l-Knisja.
Fl-Ewwel Gwerra Dinjija bagħtuh fl-isptar ta’ Bergamo bħala surġent.
Ftit wara sar Kappillan militari u wara l-gwerra ġie nkarigat mill-ġbir ta’ fondi għall-għajnuna lit-Taljani.
Fl-1925 ġie ordnat Isqof u għażel bħala motto “Ubbidjenza u Paċi”.
Minnufih wara serva bħala Nunzju fil-Bulgarija, it-Turkija u Franza.
Meta kien Franza, il-Prim Ministru Robert Schuman iddeskrivieh hekk:  “Hu l-unika persuna f’Pariġi li fil-preżenza tagħha jien inħoss sensazzjoni fiżika ta’ paċi.”
Fl-1953 inħatar Patrijarka ta’ Venezja minn fejn ħames snin wara telaq għall-Konċistorju li kellu jagħżel Papa ġdid suċċessur ta’ Papa Piju XII.
Il-Kardinal Angelo Roncalli ġie elett Papa nhar it-28 ta’ Ottubru 1958 fl-età ta’ 77 sena.
Ħa l-isem ta’ Ġwanni XXIII u l-poplu beda jsejjaħlu l-“Papa buono” – il-“Papa t-Twajjeb.”
Il-karattru ċajtier u d-daħka fuq fommu kienet tispikka l-ħin kollu, anke f’mumenti ta’ serjetà.
F’jum l-għażla tiegħu, iċ-ċerimonier ħassu mifxul għax intebaħ li ma kellux libsa ta’ Papa li tiġih.
Il-ħajjat kien lesta tlitt ilbiesi iżda l-kbira kienet twila wisq għalih u ż-żgħira dejqa ħafna.
F’dak il-mument, f’nofs ċajta l-Papa qalilhom: “Kulħadd riedni nsir Papa barra l-ħajjat!”  Darba xi ħadd staqsa lill-Papa Ġwanni XXIII kemm għandu nies jaħdmu l-Vatikan.
Bi tbissima hu weġibhom: “mhux aktar minn nofshom!”
Lil dan il-Papa bin il-bdiewa, ċajtier u xwejjaħ, għall-ewwel ħafna bdew jarawh bħala “Papa ta’ tranżizzjoni”, sakemm jinstab xi ħadd aħjar minnu! Fi ftit ġimgħat, malajr intebħu li ma kellhomx raġun!  Tliet xhur mill-bidu tal-pontifikat, Ġwanni XXIII ħabbar proċess ta’ tiġdid fil-Knisja Kattolika permezz tal-Konċilju Vatikan II.
Il-Konċilju beda jiltaqa’ f’Ottubru 1962.
Baqa’ popolari d-diskors li għamel fil-ftuħ tal-Konċilju Vatikan II, diskors spontanju mit-tieqa tal-Palazz Appostoliku waqt purċissjoni Aux Flambeaux, diskors lill-folla kbira fid-dawl tal-qamar li baqa’ magħruf bħala d-‘diskors tal-qamar’.
Il-Konċilju Vatikan II kompla u ntemm fi żmien is-suċċessur tiegħu, il-Papa Pawlu VI.
Kien bniedem ta’ djalogu ma’ kulħadd, ma kienx iżomm lura mid-djalogu ma’ reliġjonijiet oħra u ħadem ħafna għad-djalogu bjen l-Insara u l-Lhud.
Kien l-ewwel wieħed li ħareġ mill-Istat tal-Vatikan u mar f’pelleġrinaġġ lejn Loreto u Assisi.
Il-Papa Ġwanni XXIII wera preokkupazzjoni għall-problemi soċjali ta’ żmienu.
Kien Papa ta’ kulħadd.
Fil-Milied tal-1958 mar jara t-tfal morda fi sptar u l-għada  żar lill-priġunieri fil-Ħabs Reġina Coeli f’Ruma.
Ikkanonizza lil San Martin de Porres li kien iben barra ż-żwieġ ta’ waħda qaddejja ta’ ġilda sewda u ta’ nobbli Spanjol.
Hu l-awtur ta’ tmien enċikliċi fosthom tnejn soċjali: ‘Mater et Maġistra’ u “Pacem in Terris”, li hu ndirizza mhux biss lill-Insara iżda wkoll lill-“bnedmin kollha ta’ rieda tajba.”
Kien Papa maħbub minn kulħadd.
Miet nhar it-3 ta’ Ġunju 1963 wara biss ħames snin bħala suċċessur ta’ San Pietru.
Kien ibbeatifikat mill-Papa Ġwanni Pawlu II fit-3 ta’ Settembru 2000.
Koppja Ingliża ilha 40 sena żżur ‘l Għawdex kull sena.
In-numru ta’ ljieli fi stabbilimenti turistiċi f’Għawdex, is-sena l-oħra laħaq  ‘il fuq minn 320,000, li ssarraf fi tkabbir ta’ kważi 4% fuq l-2013.
Il-koppja Ingliża Robert u Marlese Salmond ilhom iżuru Għawdex kull sena għal dawn l-aħħar 40 sena, u l-għeruq li għandhom f’din il-gżira llum il-ġurnata jagħmilhom residenti tal-post.
Hekk iddeskriviet is-sinjura Anna Farrugia lil Robert Salmond, Ingliż ta’ 77 sena li flimkien ma’ martu Marlese iqattgħu l-btajjel tagħhom f’Għawdex  biss.
Ir-relazzjoni tal-koppja Salmond ma’ din il-gżira tat-tliet għoljiet bdiet 40 sena ilu f’nofs ta’ lejl li matulu f’baħar imqalleb waslu Għawdex għall-ewwel żjara tagħhom.
Il-koppja Salmond iqattgħu daqs tmien ġimgħat fis-sena Għawdex u dejjem f’Marsalforn.
Is-seħer ta’ din il-gżira Għawdxija s-sena l-oħra wassal biex ikomplu jiżdiedu t-turisti lejha.
Minn 2.3 miljun passiġġier li qasmu lejn Għawdex is-sena l-oħra, madwar 945,000 kienu turisti jew viżitaturi barranin.
Ċifri uffiċjali dwar il-kontribut tal-industrija tat-turiżmu fl-ekonomija Maltija juru li s-sehem tal-industrija tat-turiżmu f’Għawdex f’termini ta’ nfiq għas-sena l-oħra ammontat għal kważi nofs il-prodott gross domestiku Għawdxi – jew madwar €180 miljun.
Imma x’jibqa’ jħajjar lil Robert u martu Marlese jiġu Għawdex? Għall-mistoqsija, wiċċhom jixgħel, għax m’hemmx sema kaħlani u xemx isbaħ milli jsibu hawn.
Il-koppja Salmond tul dawn is-snin għamlu ħafna ħbieb, imma l-iktar mal-koppja Renato u Anna Farrugia, li matul is-snin sa mill-ewwel żjara tagħhom f’Għawdex baqgħu jqisu lil xulxin bħala parti mill-familja.
Ħallejniehom Marsalforn, fejn Robert għadu jiftakar kull tibdila li saret f’dan il-villaġġ Għawdxi mal-baħar.
Li ma tbiddlitx iżda, hija l-ħerqa li biha huwa u martu Marlese jibqgħu jiġu lejn Għawdex sena wara l-oħra.
Skandlu fil-votazzjoni tal-ġurija mill-Montenegro u l-Maċedonja għall-Eurovision.
Ir-riżultati tal-voti tal-ġurija tal-Eurovision mill-Montenegro u Maċedonja allegatament mhumiex jingħaddu mal-voti finali wara irregolaritajiet.
Għaldaqstant il-voti ta’ dawn iż-żewġ pajjiżi ttieħdu kompletament minn dawk tat-televoting, minflok nofs tat-televoting u nofs tal-ġurija, kif suppost isir.
Fi tweets, l-uffiċċju tal-istampa tal-Eurovision wara li kkonfermaw ir-rebħa tal-Iżvezja qalu li l-voti ta’ dawn iż-żewġ pajjiżi ma jistgħux jgħoddu mal-voti finali.
L-istqarrija tgħid li r-riżultati tal-ġurija tal-Maċedonja u l-Montenegro għas-serata finali kellhom jiġu esklużi wara konsultazzjoni ma’ Pricewaterhouse Coopers,  l-osservatur independenti tal-votazzjoni tal-Eurovision.
Qalet ukoll li d-deċiżjoni ttieħdet mis-supervisor eżekuttiv u ċ-chairman tal-grupp tar-referenza.
Qalet ukoll li l-esklużjoni taż-żewġ ġurija se tiġi diskussa f’aktar dettall fil-laqgħa li jmiss tal-grupp tar-referenza f’Ġunju.
Dawn ir-riżultati mhumiex se jaffettwaw lill-kanzunetta rebbieħa.
Dilettanti tal-għasafar jitpaxxew b’Black Wing Stilts u Monakella fir-riserva tal-Għadira.
Hija waħda mill-aktar riservi natural sbieħ fil-gżejjer Maltin: dik tal-Għadira li llum infetħet għall-membri tal-pubbliku biex ikun jistgħu josservaw mill-qrib l-għasafar fir-riserva.
Nicholas Galea li huwa membru tal-Birdlife spjega li r-riserva hija speċjali minħabba l-kundizzjonijiet klimatiċi speċifiċi ta’ din iż-żona, li fiha jiltaqgħu flimkien bajja u wied.
Iż-żona ilha taħt il-protezzjoni tal-awtoritajiet mill-1978.
Nicholas spjega li l-għadira tattira bosta għasafar li jużaw din ir-riserva naturali biex jieqfu għall-mistrieħ waqt li jkunu qed ipassu u biex ibejtu.
Qal li bħalissa hemm attrazzjoni speċjali minħabba li hemm żewġ speċi ta’ għasafar tal-plajja li qed ibejtu.
Dawn huma l-black winged stilts li bdew ibejtu xi snin ilu u din is-sena għandhom erbat ifrieħ …  u l-monakella li huma speċi ta’ għasafar li ilhom ibejtu għalaktar minn 25 sena fir-riserva.
L-uffiċjal tal-Birdlife spjega li kieku ma kienx għar-riserva, l-għasafar ma kienx ikollhom fejn ibejtu.
Matul il-ġurnata saru għadd ta’ attivitajiet fosthom fejn tpoġġew ċrieket ma saqajn l-għasafar biex wieħed ikun jista’ jsegwi l-vjaġġi li jagħmlu; passiġati li tmexxew minn gwida u taħdidiet dwar il-karatteristiċi tal-ispeċi tal-għasafar li hemm fir-riserva naturali.
Għada jibda x-xogħol ta’ manutenzjoni fuq il-bajja ta’ San Ġorġ.
Minn għada jibda x-xogħol ta’ manutenzjoni fuq il-bajja ta’ San Ġorġ, f’San Ġiljan.
Dawn ix-xogħlijiet se jsiru bejn it-Tnejn 25 u l-Ħamis 28 ta’ Mejju.
Min-naħa l-oħra x-xogħol fuq il-perched beach ta’ Buġibba mistenni jsir bejn il-Ħamis 28 u s-Sibt 30 ta’ Mejju.
L-MTA fi stqarrija qalet li minħabba li dawn il-bajjiet huma artifiċjali huwa importanti li ssirilhom manutenzjoni regolari, għaldaqstant allokat dawn il-perodji biex isir dan ix-xogħol.
Din il-manutenzjoni ssir billi jżidu r-ramel fil-bajjiet.
L-MTA qalet ukoll li minħabba r-regoli tas-sigurtà tat-toroq, meta r-ramel ikun qed jitpoġġa fil-bajja, it-toroq li jmissu mal-bajja – Triq ix-Xatt ta’ San Ġorġ u parti minn Dawret il-Gżejjer – se jinżammu magħluqa wkoll.
Qalet li x-xogħlijiet se jsiru kemm matul il-ġurnata kif ukoll matul il-lejl sabiex jitlesta fl-iqsar żmien possibbli.
Bil-filmat: Mara l-isptar wara li ttajret fil-Gżira.
Mara ta’ 34 sena ttieħdet l-Isptar Mater Dei għall-kura wara li ttajret fil-Gżira.
L-inċident seħħ fi Triq Tas-Sliema, għall-ħabta tan-12.30 ta’ wara nofsinhar.
Il-mara ttajret minn raġel ta’ 32 sena minn tas-Sliema li kien qed isuq karozza tat-tip Peugeot.
Fuq il-post issejħet ambulanza li ħadet lill-mara l-Isptar Mater Dei għall-kura.
Il-kundizzjoni tagħha għadha mhux magħrufa.
Raġel akkużat li ġiegħel kelb isofri wara li tefgħu f’bir mimli bl-ilma.
Raġel ta’ 56 sena mill-Isla ngħata l-ħelsien mill-arrest wara li ġie akkużat li tefa’ kelb f’bir bl-ilma.
Eugenio Galea, li qal li jaħdem ma’ Kunsill Lokali, ammetta li ġiegħel il-kelb isofri minn uġigħ, tbatija u dwejjaq mingħajr bżonn.
Il-kelb ġie salvat wara azzjoni immedjata mill-pulizija.
Il-Maġistrat Antonio Mizzi wissa lill-akkużat li kien se jintbagħat il-ħabs jekk ma jweġibx li hu ħati u għalhekk biddel id-deċiżjoni tiegħu.
Galea ngħata ħelsien mill-arrest fuq garanzija personali ta’ €1,000.
Jipprotestaw kontra l-użu tal-pestiċidi f’postijiet pubbliċi.
Membri tal-Clean Food Movement ipprotestaw fil-Belt kontra l-użu tal-pestiċidi f’postijiet pubbliċi.
Armati b’kartelluni b’messaġġi kontra prodotti ġenetikament modifikati u l-użu tal-pestiċidi, huma mxew tul Triq ir-Repubblika biex joħolqu kuxjenza dwar il-perikli li jinħolqu bl-użu ta’ dawn is-sustanzi li jintużaw fil-bexx.
Il-kelliem tal-moviment John Portelli qal li kien sorpriż li minn stħarriġ li wettaq il-moviment kien hemm sitt Kunsilli Lokali li qalu li jagħmlu użu minn pestiċidi f’postijiet pubbliċi.
Dawn huma l-Kunsilli taż-Żejtun, in-Naxxar, Marsascala, il-Kalkara, il-Furjana u Ħal Balzan.
Dsatax-il Kunsill Lokali qalu li jużaw apparat motorizzat biex jaqtgħu l-ħaxix ħażin tagħhom filwaqt li l-maġġoranza tal-Kunsilli Lokali ma weġbux jużawx pestiċidi.
“Il-kanċer f’Malta dejjem tiela’ bħall-kumplament tal-Ewropa u tad-dinja u nafu llum fiċ-ċert li ħafna mill-kawża ta’ dan il-mard speċjalment tal-kanċer ġej minn dawk is-sustanzi u kimika pestiċidi li qed jintużaw fis-sistema tal-ikel u fl-ambjent ta’ madwarna biex jikkontrollaw l-insetti.”
Mistoqsi għaliex l-attività ngħatat l-isem ta’ Mixja kontra Monsanto, is-Sur Portelli spjega li l-Monsanto hija korporazzjoni Amerikana li tipproduċi pestiċidi u prodotti ġenetikament modifikati.
Qal li hemm provi li dawn il-pestiċidi jagħmlu l-ħsara u l-konsegwenzi tagħhom jistgħu jkunu fatali għal dawk li jmissu direttament magħhom.
Spjega li l-moviment qed jitlob lill-Gvern biex jimplimenta pjan ta’ azzjoni nazzjonali dwar l-użu tajjeb tal-pestiċidi, b’mod li dawn jonqsu jew ikunu evitati kompletament, l-aktar f’żoni residenzjali u f’postijiet pubbliċi.
MINN SETTEMBRU ’L HAWN MA ĠEWX IMPORTATI PRODOTTI TAL-MAJJAL MILL-IRLANDA: Il-majjal Malti huwa frisk u ġenwin u ma fih l-ebda biża' jew riskju tal-kimika diossina.
Il-Ministeru għar-Riżorsi u l-Affarijiet Rurali qal dan fi stqarrija wara li fl-Irlanda ġew irtirati mis-suq kull prodott tal-majjal li ġie prodott minn Settembru fosthom bacon, perżut u zalzett.
Dan wara li nstabu traċċi ta' diossina fil-majjal prodott f'dak il-pajjiż.
Il-Ministeru qal li d-Diviżjoni tas-Servizzi Veterinarji u Kontroll tas-Sajd fi ħdanu tinsab infurmata li mill-ewwel ta' Settembru ’l hawn ma ġiex importat majjal mill-Irlanda.
Dan kien konfermat ukoll minn informazzjoni pubblikata mill-Unjoni Ewropea li tgħid li Malta mhix fil-lista ta' pajjiżi f'riskju.
F'Malta jsiru testijiet regolari skont normi u standards Ewropej fuq il-majjal.
Il-Ministeru għar-Riżorsi u l-Affarijiet Rurali qal li skont dawn it-testijiet ma nstabet l-ebda kimika ta' dan it-tip fil-majjal frisk lokali.
Dan ir-rapport kien evalwat u approvat mill-Unjoni Ewropea.
Fi stqarrija separata d-Dipartiment tas-Saħħa qal li bħala prekawzjoni l-pubbliku għandu jevita li jikkonsma prodotti tal-majjal ġejjin mill-Irlanda.
PJANI BIEX IS-CT CABS JIĠU INTRODOTTI F’POSTIJIET OĦRA: Fid-dawl tal-liberalizzazzjoni li ħabbar il-Gvern għas-settur tat-trasport pubbliku, il-kumpanija li tħaddem is-servizz tat-taxis li jaħdmu bil-batterija fil-Belt Valletta qed taħseb li tintroduċi dawn it-taxis f'postijiet oħra.
Filwaqt li qed tkun kunsidrata wkoll il-possibbiltà li s-CT Cabs fil-Belt jiżdiedu, minħabba d-domanda dejjem tikber.
Dan kollu fid-dawl tal-fatt li l-użu tas-servizz ta' taxis li jaħdmu bil-batterija fil-Belt Valletta qed ikompli jiżdied.
Statistika li kiseb dan is-sit tindika li din is-sena, sa Novembru, il-persuni li użaw is-servizz tas-CT Cabs qabżu t-68,000.
Is-servizz ġie introdott fil-Belt f'nofs is-sena l-oħra, bl-introduzzjoni ta' għaxar vetturi.
Fl-ewwel ħdax-il xahar tas-sena saru b'kollox 42,680 vjaġġ b'dawn it-taxis li jaħdmu bil-batterija.
Is-servizz ta' dawn il-vetturi fil-kapitali hu wieħed kontinwu, li ma jħammiġx l-ambjent, u li jużawh persuni varji.
Dawn jinkludu ħaddiema tal-uffiċini, nies li jidħlu l-Belt biex jixtru, anzjani, studenti, turisti, nies li jidħlu għall-Qorti u anke klijenti ta' ristoranti u stabbilimenti oħra.
Minbarra f'dan, is-servizz tas-CT Cabs hu aċċessibbli kemm għall-wheelchairs kif ukoll għall-persuni b’diżabbiltà.
Ir-rotta hi waħda li tieħdok madwar il-partijiet kollha tal-Belt, b'waqfiet f'żoni varji.
Is-CT Cabs joperaw il-ġimgħa kollha u jibqgħu għaddejjin kuljum sal-11pm, inkluż fil-Ħdud u l-festi pubbliċi.
TAMA ĠDIDA GĦALL-FAMILJI INVOLUTI FL-ISPLUŻJONI TAN-NAXXAR – 285,000 EWRO F’GĦAJNUNA LIL ERBA’ FAMILJI: Tama ġdida għall-erba' familji li tilfu djarhom kawża ta' splużjoni ta' logħob tan-nar maħżun illegalment fin-Naxxar.
Il-Gvern iddeċieda li jagħtihom €285,000 bħala kumpens bejniethom biex ikunu jistgħu jirranġaw jew jibnu djarhom mill-ġdid.
Dan il-pakkett ta' flus hu biss parti mit-€350,000, li l-Gvern se jkun qed joħroġ biex jgħin lil dawk kollha fi Triq Ħal Dgħejf li sofrew xi ħsarat fid-djar tagħhom.
B'kollox huma 74 familja li se jgawdu minn dan il-kumpens.
It-traġedja kienet seħħet fit-12 ta' Marzu li għadda.
L-isplużjoni kienet seħħet kawża ta' logħob tan-nar maħżun illegalment f'garaxx fi Triq Ħal Dgħejf.
Minbarra d-djar li ġġarrfu, kien hemm ukoll numru ta' djar oħra li spiċċaw bi ħġieġ imkisser u b'konsenturi fil-ħitan.
Iżda l-agħar li marru kienu Sina Sammut u Paul Camilleri, l-uniċi żewġ vittmi tal-isplużjoni.
Oħrajn, minkejja li kienu fi djar li ġġarrfu, ħelsuha ħafif.
Kif kien spjegat waqt konferenza tal-aħbarijiet mill-Ministru għall-Politika Soċjali John Dalli u l-Kap Eżekuttiv tal-Awtorità tad-Djar Paul Debattista, intqal li d-djar li waqgħu se jinbnew mill-ġdid fl-istess post fejn kienu.
Il-fondi tqassmu skont numru ta' kriterji, li jinkludu l-ammont totali ta' spejjeż u l-assigurazzjoni fil-każ ta' min kellu.
Fil-kuntest tat-traġedja, din l-għajnuna tfisser ħafna, u l-familji kollha se jkunu qed jagħmlu minn kollox biex ħajjithom tiġi lura għan-normal.
Preżenti għall-konferenza tal-aħbarijiet kien hemm ukoll ir-raġel u t-tfal ta' Sina Sammut, li traġikament tilfet ħajjitha fl-inċident.
Minbarra l-għajnuna finanzjarja, il-vittmi ta' din it-traġedja kellhom ukoll l-appoġġ ta' diversi aġenziji u social workers.
MALTA SE TITLOB L-GĦAJNUNA TAL-UE BIEX TINGĦAQAD MAL-GRID EWROPEA TAL-ENERĠIJA: Malta se titlob l-għajnuna tal-UE dwar il-proġett biex Malta tingħaqad mal-grid Ewropea tal-enerġija.
Il-Prim Ministru qal dan fi tmiem ġurnata ta’ laqgħat waqt żjara uffiċjali ta' jumejn fir-Repubblika Ċeka li mix-xahar id-dieħel se tieħu l-presidenza tal-UE.
Il-Prim Ministru spjega li fil-laqgħa li kellu mal-Prim Ministru Ċek Mirek Topolánek informah li Malta se titlob l-għajnuna finanzjarja tal-UE biex tkun tista' tagħmel rapport tekniku fuq dan il-proġett, li hu essenzjali li jsir qabel ma jkun jista' jibda l-proġett tal-windfarm fuq is-Sikka l-Bajda.
It-temi ewlenin fl-ewwel jum ta' din iż-żjara kienu l-Presidenza Ċeka tal-UE, l-ewro, il-kriżi finanzjarja internazzjonali u l-immigrazzjoni.
F'konferenza tal-aħbarijiet li saret fi tmiem laqgħa formali bejn iż-żewġ mexxejja kien iffirmat ukoll ftehim ta' koperazzjoni bejn iż-żewġ pajjiżi.
Fil-kummenti tagħhom iż-żewġ naħat iddeskrivew ir-relazzjonijiet bilaterali bejn iż-żewġ pajjiżi bħala b'saħħithom u li jeżisti potenzjal biex l-investiment bejn iż-żewġ pajjiżi jkompli jikber, fosthom fl-industrija u fit-turiżmu.
Il-Prim Ministru Ċek Mirek Topolánek ħabbar li s-sena d-dieħla l-President Ċek Václav Klaus se jżur Malta.
Dwar il-Patt fuq l-Immigrazzjoni tal-UE Mirek Topolánek iddikjara li r-Repubblika Ċeka se tkompli timbotta biex dan il-Patt jidħol fis-seħħ.
Il-Prim Ministru Ċek qal li għandu jkun hemm regolamentazzjoni f'dan il-qasam u dawk li l-istatus tagħhom hu illegali għandhom jintbagħtu lura.
Hu qal li jinsab konxju li għal Malta l-immigrazzjoni illegali hi problema kbira, anki minħabba l-pożizzjoni ġeografika tagħha li hi fruntiera mal-pajjiżi Afrikani minn fejn qed toriġina l-problema.
Il-Prim Ministru Ċek tkellem ukoll dwar il-bżonn li jinstab bilanċ bejn il-pajjiżi tal-Lvant u l-Unjoni tal-Mediterran, kif ukoll li tiżdied il-koperazzjoni mal-pajjiżi tal-Lega Għarbija.
Mirek Topolánek qal li kienet diskussa wkoll il-kriżi internazzjonali u l-effetti li din se jkollha fix-xhur li ġejjin, kif ukoll it-tkabbir tal-UE u s-sitwazzjoni fil-Balkani.
Min-naħa tiegħu l-Prim Ministru Malti qal li l-laqgħa mal-Prim Ministru Ċek iffokat bażikament fuq tliet punti li kienu l-ekonomija, l-enerġija u l-fruntieri tal-UE.
Dwar il-kriżi finanzjarja internazzjonali, il-Prim Ministru Gonzi qal li l-Gvern Malti jemmen li l-UE għandha tiffaċċja din l-isfida b'mod koordinat, u fl-istess ħin il-pajjiżi għandu jibqgħalhom l-ispazju li jieħdu ċertu miżuri addattati għalihom.
Dwar il-Patt tal-Immigrazzjoni tal-UE, il-Prim Ministru esprima sodisfazzjon għall-fatt li l-Presidenza Ċeka se tagħtih prijorità biex ikun implimentat.
Dwar l-Enerġija, il-Prim Ministru ħabbar li Malta se titlob l-għajnuna tal-Presidenza Ċeka biex tkun tista' tingħaqad mal-grid Ewropea tal-enerġija.
Dwar is-sitwazzjoni internazzjonali l-Prim Ministru qal  li għandu jsir sforz biex ikun hemm ftehim fl-Organizzazzjoni Dinjija tal-Kummerċ u dwar l-Aġenda ta' Doha.
Mistoqsi mill-ġurnalisti Maltin, dwar l-introduzzjoni tal-ewro fir-Repubblika Ċeka l-Prim Ministru Ċek qal li l-pożizzjoni tal-Gvern tiegħu ma nbidlitx, u l-mira hi li s-sena d-dieħla l-Gvern Ċek ikollu data finali ta' meta pajjiżu jkun jista' jdaħħal il-munita unika Ewropea.
Hu għamilha ċara li r-Repubblika Ċeka trid li tilħaq il-kriterji ta' Maastricht u żżomm magħhom anki wara l-introduzzjoni tal-ewro, biex l-ekonomija u l-finanzi tal-pajjiż ikunu sostenibbli.
Madankollu wissa li hu ma jaqbilx mal-mod kif ċertu pajjiżi fl-UE kisru l-patt ta' stabilità minħabba l-kriżi finanzjarja, għax qal li jekk dan jibqa' jseħħ iwassal biex jintilef is-sens kollu tad-dixxiplina fil-finanzi li daħħal l-ewro.
Mirek Topolánek qal li fil-preżent fir-Repubblika Ċeka iktar hemm stennija għall-ewro mill-qasam ekonomiku u mill-industrija milli mill-poplu Ċek li għadu xi ftit xettiku.
Fuq l-istess tema l-Prim Ministru qal li Malta lesta toffri l-għajnuna u l-esperjenza kollha tagħha lir-Repubblika Ċeka.
S'issa l-għajnuna li ngħatat kienet dwar l-iskema Fair li tħaddmet f'Malta b'suċċess.
Hu tenna li l-ewro kien strumentali biex Malta setgħet tiffaċċja l-isfida tal-kriżi finanzjarja internazzjonali.
Dwar ir-ratifika tat-trattat ta' Liżbona, il-Prim Ministru Ċek qal li jinsab fiduċjuż li dan ikun approvat mill-Parlament ix-xahar id-dieħel.
Dan wara li l-proċess kien imtawwal minħabba kawża kostituzzjonali li nqatgħet dan l-aħħar.
Hu qal li l-Gvern Ċek jaqbel ma' dan it-trattat u issa jonqos l-approvazzjoni tal-Parlament, probabilment kmieni s-sena d-dieħla.
Mistoqsi jekk ir-Repubblika Ċeka hix se tieħu xi immigranti bħala parti mill-Patt tal-Immigrazzjoni, il-Prim Ministru Ċek qal li anki pajjiżu qed ikun destinazzjoni ta' immigranti u insista li dawk li m'għandhomx dritt ta' residenza għandhom jintbagħtu lura pajjiżhom.
Sadattant kien iffirmat ftehim ta' koperazzjoni fl-oqsma tal-edukazzjoni, il-kultura, ix-xjenza, iż-żgħażagħ u l-isport.
L-iffirmar sar mill-Viċi Prim Ministru Tonio Borg f'isem il-Gvern Malti u mill-Ministru tal-Edukazzjoni, Żgħażagħ u Sport tar-Repubblika Ċeka Ondřey Liška.
L-impenji tal-Prim Ministru li jinsab akkumpanjat mill-Viċi Prim Ministru u l-Ministru tal-Affarijiet Barranin fetħu b'ċerimonja quddiem il-monument tal-gwerra ftit wara l-wasla tiegħu fl-ajruport ta' Praga.
Hawnhekk il-Prim Ministru poġġa kuruna fuq dan il-monument li hu dedikat lill-vittmi tal-belt ta’ Praga fl-Ewwel Gwerra Dinjija.
Iktar tard il-Prim Ministru attenda ikla ad unur tiegħu fil-Palazz ta' Hrzánský fejn kien il-mistieden tal-Prim Ministru Ċek Mirek Topolánek.
Wara sar skambju ta' rigali bejn iż-żewġ mexxejja, bil-Prim Ministru Malti li ppreżenta lil dak Ċek print tal-arazzi li hemm fil-Palazz Presidenzjali fil-Belt.
Din il-print, li saret fuq inizjattiva tad-Dipartiment tal-Informazzjoni ta' Malta, hi waħda ta' ċertu valur mhux biss għal-livell ta' dettall u similiarità li fiha, iżda wkoll għall-fatt li minnha kienu stampati biss 500.
Il-kopja li ngħatat lill-Prim Ministru Ċek għandha n-numru 56 li hi s-sena li fiha twieled il-mexxej Ċek.
Impenji oħra kienu żjarat ta' korteżija għand il-President tas-Senat Ċek Přemysl Sobotka u għand iċ-Chairman tal-Parlament Ċek Miloslav Vlček.
Iż-żjara tal-Prim Ministru fir-Repubblika Ċeka tintemm l-Erbgħa filgħodu bil-parteċipazzjoni f'business breakfast fil-preżenza ta' rappreżentanti mill-Malta Enterprise u mill-Malta Finance.
Dan il-business breakfast se jsir fil-Corinthia Towers fi Praga stess, li hi fost l-ikbar investimenti Maltin li hemm f'dan il-pajjiż.
F'din l-attività mistennija l-attendenza ta' madwar 28 rappreżentant minn diversi kumpaniji Maltin u Ċeki li jinsabu interessati li jinvestu fiż-żewġ pajjiżi.
Minn Praga l-Prim Ministru jibqa' sejjer Brussell fejn dakinhar stess se jiltaqa' mal-Prim Ministru Belġjan Yves Leterme u mal-President tal-Kummissjoni Ewropea Josè Manuel Durao Barroso.
Il-Ħamis imbagħad jattendi għas-summit tal-PPE u wara għall-Kunsill Ewropew li jintemm il-Ġimgħa.
MALTA ĊENTRU TA’ EĊĊELLENZA FL-INDUSTRIJA TAL-YACHTING: Malta saret ċentru ta' eċċellenza fl-industrija tal-yachting grazzi għall-Gvernijiet Maltin li ħolqu ambjent leġiżlattiv li jinkoraġġixxi dan is-settur u li rrikonoxxew l-importanza ta' din l-industrija.
Dan stqarru iċ-Chairman tal-kumpanija internazzjonali Camper and Nicholsons, Nick Maris.
Camper and Nicholsons hi l-akbar kumpanija fl-industrija tas-servizzi u l-immaniġġjar tal-marinas u tal-yachting fid-dinja, li issa ttrasferiet il-Kwartieri Internazzjonali tagħha minn Londra għal Malta.
Il-Kwartieri Internazzjonali ta' Camper and Nicholsons jinsabu f'Xatt ir-Risq, il-Birgu, u kienu inawgurati mill-Ministru tal-Finanzi, l-Ekonomija u l-Investiment Tonio Fenech.
Nick Maris qal li Malta għandha l-infrastruttura kollha meħtieġa biex l-industrija tal-yachting tkompli tikber.
Kien għalhekk li wara analiżi bir-reqqa li għamlet il-kumpanija Camper and Nicholsons, għażlet li tittrasferixxi l-Kwartieri Internazzjonali tagħha lejn Malta.
Iċ-Chairman ta' Camper and Nicholsons qal li s-sena li għaddiet Grand Harbour Marina tal-Birgu, li ilha mmexxija minn Camper and Nicholsons mill-2001, is-sena li għaddiet ħallset €3 miljun f'taxxi lill-Gvern.
Hu spjega li barra minn hekk, hu magħruf li l-jottijiet jonfqu madwar 10% tal-valur tagħhom f'operazzjonijiet kull sena.
Nick Maris qal li jott ta' madwar 50 metru jonfoq bejn €2 miljuni u €4 miljuni fis-sena biex jopera.
Nick Maris qal li Malta hi mgħammra b'nies professjonali u bis-servizzi tekniċi kollha meħtieġa biex tibbenefika b'mod qawwi minn din l-industrija.
Hu fakkar li fil-Grand Harbour Marina, Camper and Nicholsons għandha 33 irmiġġ għal super-yachts u madwar 200 irmiġġ ieħor, u dan ifisser impatt mill-aktar pożittiv fuq l-ekonomija Maltija.
Min-naħa tiegħu, il-Ministru Tonio Fenech qal li l-ftuħ tal-Kwartieri Internazzjonali ta' Camper and  Nicholson f'Malta jibgħat messaġġ importanti li Malta qed tattira kumpaniji ta' statura internazzjonali.
Dan jaqbel mal-viżjoni tal-Gvern li sal-2015 Malta tkun ċentru ta' eċċellenza f'diversi setturi, fosthom fit-turiżmu u s-servizzi finanzjarji.
Tonio Fenech qal li l-bażi ta' Camper and Nicholsons f'Malta se tkompli tattira aktar sidien ta' jottijiet lejn pajjiżna, u dan ifisser aktar turisti ta' kwalità li jħallu ammont kbir ta' flus f'pajjiżna.
Għalhekk, dan hu pass kbir ’il quddiem biex Malta tkompli tistabbilixxi ruħha bħala ċentru ta' eċċellenza għall-industrija tal-yachting.
AKTAR REAZZJONIJIET POŻZITTIVI DWAR IL-PROĠGETT TAD-DAĦHLA TAL-BELT: Ikomplu r-reazzjonijiet pożittivi għall-proġetti mħabbra mill-Gvern għall-Belt Valletta.
Il-proġett ta' riġenerazzjoni ta' Bieb il-Belt u l-bini mill-ġdid tat-Teatru Rjal - li se jkun jinkludi l-Parlament kif ukoll ċentru kulturali, mistennija jkollhom impatt pożittiv ħafna fuq id-dehra tal-Belt u għalhekk fuq it-turiżmu.
L-Awtorità Maltija għat-Turiżmu kienet waħda minn dawk li esprimew sodisfazzjon għal dawn il-proġetti li l-pjanti tagħhom se jsiru mill-perit ta' fama internazzjonali Renzo Piano.
Dan anke minħabba l-fatt li l-Belt hi parti importanti mill-prodott turistiku Malti, b'zoni bħal Konkatidral ta' San Ġwann li hu attrazzjoni turistika kbira.
Anke l-Union Ħaddiema Magħqudin laqgħet b'sodisfazzjon dawn il-proposti.
Is-Segretarju Ġenerali Gejtu Vella saħaq li dawn iż-żewġ proġetti kbar jistgħu jgħinu l-ekonomija ta' pajjiżna f'dan iż-żmien ta' kriżi internazzjonali.
Gejtu Vella żied jgħid li l-Gvern għandu jassigura kontroll u effiċjenza massima biex il-pajjiż jieħu lura l-valur tal-flus li jkunu ntefqu.
Għalhekk il-UĦM qed titlob li tkun stabbilita d-data ta' meta se jitlesta l-proġett, li l-kwalità tax-xogħol tkun waħda għolja u li n-nefqa totali tkun taqbel mal-istima oriġinali.
Gejtu Vella qal ukoll li l-għażla tal-Perit Renzo Piano biex jieħu ħsieb il-parti artistika ta' dan il-proġett għandha tgħin biex il-Belt Valletta tikseb il-prestiġju bħala belt kapitali storika u ta' valur kulturali kbir.
Intant anke l-Moviment Żgħażagħ Partit Nazzjonalista kellu reazzjoni pożittiva għal dawn il-proġetti.
Fi stqarrija l-MŻPN qal li l-Belt se terġa’ tirbaħ l-istatura u d-dinjità bħala belt kapitali kulturali, u dan hu pass fid-direzzjoni tajba biex Malta tilħaq il-viżjoni 2015.
MARATONA ĠBIR TA’ FONDI MILL-PN: Il-Partit Nazzjonalista, nhar il-Ħadd li ġej, l-14 ta' Novembru, se jorganizza maratona fid-Dar Ċentrali tal-partit biex jinġabru l-fondi sabiex ikun jista' jkompli jegħleb l-isfidi li għandu quddiemu.
Il-Maratona tibda f’nofsinhar u tibqa’ sejra sa nofsillejl.
F'Ġunju li għadda l-Partit Nazzjonalista fetaħ id-Dar Ċentrali ġdida tiegħu, dar li tilqgħek, dar fejn jitwieldu l-ideat biex titwettaq il-politika kif appella li għandha tkun il-Prim Ministru u Kap tal-Partit Nazzjonalista Lawrence Gonzi.
Kull min jixtieq jagħmel donazzjoni jista’ jagħmel dan billi jiġi jżur id-Dar Ċentrali u jħalli donazzjoni filwaqt li jista’ jagħti donazzjoni permezz tat-telefon fuq in-numri tat-telefon.
Il-maratona li se ssir nhar il-Ħadd li ġej f'nofsinhar se tixxandar fuq Net Tv u fuq Radio 101 minn filgħodu kmieni.
Intant f'suppliment speċjali, is-sit elettroniku Maltarightnow.com se jkun qed iwassal ix-xandiriet diretti ta' Net Tv u Radio 101 Digital, kif ukoll l-opportunità li wieħed jagħti donazzjoni online.
Ngħaddu għal servizz bil-mistoqsijiet u t-tweġibiet parlamentari...
Bejn l-2013 u l-2014, kien hemm 4,185 rapport b’rabta ma’ reati ta’ serq li saru f’San Ġiljan.
 Dan qalu l-Ministru għall-Intern u s-Sigurtà Nazzjonali Carmelo Abela waqt li kien qiegħed iwieġeb fil-Parlament għall-mistoqsija tad-Deputat tal-Oppożizzjoni Carmelo Mifsud Bonniċi.
 Fl-2014, ir-rapporti ta’ serq f’San Ġiljan naqsu b’213-il rapport meta mqabbel mas-sena ta’ qabel.
Madanakollu xorta kien hemm 1,986 rapport.
Fl-2013 kien hemm 2,199 rapport.
 Matul is-sena li għaddiet diversi residenti kienu wrew it-tħassib tagħhom ma’ Newsbook.com.mt għall-ammont ta’ każi  ta’ serq f’San Ġiljan u fil-madwar.
Kien irriżulta wkoll li fl-għassa tas-Swieqi kienu qed isiru madwar ħames rapporti kuljum mir-residenti.
Tant hu hekk li kienet saret petizzjoni onlajn biex jiżdiedu l-Pulizija fl-għases u anke fit-toroq tal-inħawi ta’ San Ġiljan.
It-tariffa għall-ħruġ tal-passaporti bejn April u Awwissu mhux se togħla minn €70 għal €100 kif kien ingħad, iżda se titla’ għal €80.
Dan qalu l-Ministru għall-Intern Carmelo Abela fil-Parlament waqt l-intervent tiegħu dwar l-Abbozz tal-Estimi.
Il-Ministru spjega li se tiddaħħal emenda biex bejn April u Awwissu t-tariffa għall-ħruġ tal-passaport se tiżdied b’€10.
“Din iż-żieda għandha sservi ta’ inċentiv biex dak li jkun ma jħallix għall-aħħar” spjega l-Ministru.
 Carmelo Abela qal li filwaqt li kien ingħad li t-tariffa se titla’ minn €70 għal €100, iż-żieda għal €80 “hija aktar raġonevoli."
Fl-iskejjel primarji u sekondarji tal-Knisja u dawk Indipendenti hemm ftit aktar minn 900 Learning Support Assistant li jitħallsu mill-Ministeru għall-Edukazzjoni.
 L-akbar ammont ta’ LSAs jinsabu fl-iskejjel tal-Knisja.
F’dawk primarji hemm 423 assistent u 322 fi skejjel sekondarji.
L-iżgħar ammont jinsab fl-iskejjel sekondarji Indipendenti.
Dan ħareġ mit-tweġiba tal-Ministru għall-Edukazzjoni Evarist Bartolo għall-Mistoqsija Parlamentari tad-Deputat Nazzjonalista George Pullicino.
Infermiera rtirati.
Il-Gvern irid jimpjega infermiera u qwiebel li ħarġu bil-pensjoni jew li se jirtiraw sal-aħħar tas-sena.
Dan, aktarx, biex jipprova jissodisfa l-ħtieġa ta’ mijiet ta’ infermiera li huma nieqsa u li f’Malta m’hawnx.
RTK News jiżvela li bħalissa l-Gvern għandu sejħa għall-impjieg, kif se nisimgħu fis-servizz.
Wara li fl-aħħar sentejn il-Gvern daħħal pulizija rtirati lura fil-Korp, jidher li issa l-istess se jkun qed jagħmel fejn jidħlu l-infermiera.
RTK News hu infurmat li l-Gvern bħalissa għandu sejħa għal infermiera u qwiebel ikkwalifikati, li sal-aħħar tas-sena jkunu laħqu l-età tal-irtirar, biex jerġgħu jiġu impjegati mad-Diviżjoni tas-Saħħa.
Is-sejħa hi miftuħa wkoll għal infermiera u qwiebel li qatt ma ħadmu mal-istat imma li wara li joħorġu bil-pensjoni jistgħu jiġu impjegati għall-ewwel darba mal-Gvern. 
Il-kuntratt li qed joffri l-Gvern hu ta’ xogħol full-time imma wkoll part-time, sa massimu ta’ 42 xahar, jew tliet snin u nofs, jew sakemm l-infermiera jew il-qabla tkun għalqet 65 sena.
Jidher li din mhix l-ewwel darba li l-Gvern ħareġ din is-sejħa għalkemm s’issa ma impjega ebda infermiera jew qabla li rtirat. 
L-Unjin tal-Infermiera u l-Qwiebel (MUMN) fi stqarrija iebsa lbieraħ sfidat lill-Gvern biex jgħid minn fejn se jġib il-ħaddiema kkwalifikati meħtieġa biex jibdel l-isptar Boffa fi sptar ġenerali sal-aħħar tas-sena meta bħalissa hemm diġà nuqqas ta’ 300 infermier. 
Il-President tal-MUMN, Paul Pace, saħaq li parti sostanzjali minn kważi 240 infermier barrani impjegati fl-aħħar snin, qed joħolqu diffikultajiet kbar għax mhumiex kapaċi jitkellmu jew jifhmu l-Malti jew l-Ingliż. 
Waqt li fl-2014 il-Gvern impjega 99 infermier barrani biex jipprova jlaħħaq mal-ħtieġa tal-ħaddiema, fl-aħħar sentejn reġa’ daħħal 75 pulizija li kienu rtiraw, biex issa qed jerġgħu jagħtu servizz fil-Korp.
Għalkemm il-parti l-kbira ta’ dawn il-pulizija kienu rtiraw fl-aħħar snin u għadhom taħt il-55 sena, hemm ukoll uffiċjali li kienu rtiraw fis-snin 80.
Inizjattiva li biha l-Air Malta se tiffranka €4 miljun ġiet irridikolata mill-midja tal-PN.
Il-Ministru tat-Turiżmu Edward Zammit Lewis fil-programm Reporter.
Waqt il-programm Reporter immexxi minn Saviour Balzan li kien qed jittratta t-turiżmu f’Malta, il-Ministru tat-Turiżmu Zammit Lewis wera l-ġurnal il-Mument li fuq il-paġna ta’ quddiem waqqà għaċ-ċajt u rridikola lill-AirMalta għall-kwalità ta’ ‘baquettes’ li qed jiġu offruti l-passiġieri fl-‘economy class’.
Skont il-ministru dan se jiffranka lill-AirMalta €4 miljun, “Insofru jekk ma nibdewx nikkumerċjalizzaw l-AirMalta, iżda rridu s-sapport tal-oppożizzjoni.”
Robert Arrigo fuq in-naħa tal-Partit Nazzjonalista qal li n-nies illum qed imorru għal titjiriet aktar ‘cheap’ u jemmen li “anzi l-AirMalta jmissha tbigħ il-‘baguettes’ u mhux tagħtihom b’xejn” qal Arrigo, “Iżda dan il-fatt irid jiġi rifless ukoll fil-prezz tal-biljett tal-ajru.”
Zammit Tabona qal li d-deċiżjoni taċ-ċerpersin, Maria Micallef li tibda tbigħ l-ikel sħun uriet kemm għandha ‘guts’ li tara li l-affarijiet jibdew mexjin bis-serjetà.
“Il-mentalità tal-‘management’ u l-ħaddiema tal-AirMalta għandha bżonn bidla kbira fil-mentalità tagħhom u hemm bżonn li nies b’mentalità ta’ 40 sena ilu jitilqu u jidħlu żgħażagħ b’mentalità aktar moderna.”
Ċekk ta’ biljun dollaru ma khinx biżżejjed għall-eks mara ta’ biljunarju.
Sue Ann Arnall qed tikkontendi li l-fortuna ta’ Harold Hamm li tiswa 18-il biljun dollaru.
Wieħed mill-akbar każi ta’ divorzju fl-Istati Uniti reġa' ġibed l-attenzjoni tal-pubbliku meta l-eks mara tat-‘tycoon’ taż-żejt Harold Hamm irrifjutat ċekk ta’ kważi biljun dollaru.
Tant hi kbira l-figura li kważi lanqas toqgħod fiċ-ċekk u dan iddeċidieh imħallef f’Oklahoma li kien qed imexxi l-kawża tad-divorzju ta’ din il-koppja.
L-eks mara ta’ Hamm qalet li jekk taċċetta din is-somma tkun qed titlef id-dritt li titlob għal iżjed.
Min-naħa tiegħu Hamm qed jgħid li anke s-somma ta’ biljun hi wisq, speċjalment minħabba l-waqgħa fil-prezz taż-żejt.
Arnall, li hi avukat u kienet taħdem mal-istess kumpanija ta’ Hamm (żewġha) kienet ilha miżżewġa għal 26 sena miegħu u qed tikkontendi li l-imperu ta’ żewġha jiswa 18-il biljun dollaru u dan l-akbar proprjetarju taż-żejt Amerikan għamel il-flus flimkien magħha f’dawn l-aħħar 25 sena. 
Laqgħa tal-kabinett f'Għawdex swiet €7,000, elf fuq it-trasport ta' mejda.
Kważi elf minnhom kienu minfuqa fit-trasport ta' mejda.
F'laqgħa tal-kabinett li saret is-sena l-oħra f'Għawdex, intefqet is-somma ta' €6,827.95.
Din l-informazzjoni ġiet ippreżentata fil-Parlament mill-Prim Ministru Joseph Muscat, wara l-mistoqsija tal-Membru Parlamentari Għawdxi Chris Said.
Mill-informazzjoni preżentata jidher li l-gvern nefaq €991.20 biex jittrasporta, jarma u jżarma l-mejda użata mill-membri tal-Kabinett.
€992,85 kienu minfuqa biex jiġi ntramat it-tagħmir u l-kirja tal-‘monitors’ swiet €1,893.90.
Il-Gvern ħallas ukoll €2,950 għall-użu tal-arja kkundizzjonata.
Dan ħareġ minn mistoqsija parlamentari li ġiet imwieġba lbieraħ fil-Parlament.
Il-laqgħa li saret f'Lulju li għadda kienet fir-Rabat Għawdex, bħala parti minn inizjattiva tal-Gvern biex jorganizza laqgħat tal-kabinett madwar Malta u Għawdex.
Fil-laqgħa kien hemm preżenti wkoll membri mill-Kumitat Reġjonali t'Għawdex li jifforma parti mill-MCESD.
Eks Kap fl-Awtorità Maltija tar-riżorsi aċċetta biljetti tal-Futbol Ingliż mingħand George Farrugia.
Il-Ministru tal-Enerġija ssospenda lil Godwin Sant.
Il-Ministru tal-Enerġija Konrad Mizzi ssospenda lil Godwin Sant li hu impjegat taċ-ċivil talli aċċetta biljetti tal-grawnd tal-futbol Ingliż mingħand Trafigura li hi l-kumpanija mmexxija min-negozjant taż-żejt George Farrugia. 
Godwin Sant kien il-kap tar-regolatur tal-enerġija fi ħdan l-Awtorità Maltija tar-Riżorsi.
Dan ġie żvelat dalgħodu fil-ġurnal Malta Today minn Saviour Balzan.
Sant ġie sospiż b'mod immedjat sakemm tinqatà l-investigazzjoni li għaddejja.
Dan kollu ħareġ meta l-MaltaToday ippublikat ‘e-mails’ li juru li Sant aċċetta biljetti tal-grawnd b'xejn fl-2007.
Farrugia ngħata l-proklama mill-istat bil-kundizzjoni li jgħid dak kollu li ta minn taħt fl-Enemalta biex toħroġ il-verità kollha.
Sant kien responsabbli li jixgħel il-bozza l-ħadra biex jiżgura li l-kunsinni kienu jaqgħu taħt l-ispeċifikazzjonijiet regulati mill-istat.
Nisa b'warrani kbir iwelldu tfal aktar intelliġenti.
L-iżvilupp ta' moħħ ta' tarbija jiddependi mix-xaħam li hemm fil-warrani u fil-ġenbejn tal-omm.
Dan skont studju xjentifiku li l-Professuri William Lassek u Steven Gaulin mill-Università Amerikana ta' Pittsburgh għamlu wara li ilhom ħafna jistudjaw il-warrani tan-nisa.
Huma jemmnu li dan it-tagħrif li ħarġu juri għaliex mara għandha warrani tradizzjonalment aktar mibrum minn ta' raġel.
Huma sabu li biex tibni sistema nervuża għandek bżonn ħafna xaħam u x-xaħam li jeżisti fin-naħat tal-warrani hu ferm importanti għall-moħħ tal-bniedem.
Jidher li n-nisa evolvew b'mod li jakkumulaw dan ix-xaħam, iżommuh sa ma jkollhom it-tarbija.
Il-Professur Lassek qal li fost il-‘mammals’ il-livell tax-xaħam fil-ġisem hu ta' bejn il-5 u 10%, iżda fin-nida dan jitlà għal 30%, eżatt daqskemm ikollu ors qabel jidħol biex jagħmel il-'hibernation' tiegħu, inkella l-baleni li jgħixu fil-baħar kiesaħ tal-Artiku. 
David Bainbridge, Professur fl-Università ta' Cambridge qabel ma' dawn l-istudji u qal li dawn it-tip ta' nisa huma l-aktar li jattiraw lir-raġel, u dawk b'warrani mibrum hemm ċans li jwelldu tfal aktar b'saħħithom u aktar intelliġenti.
Anke jekk ammetta wkoll li hemm fatturi oħra li jgħinu f'dan il-lat. 
Il-BOV iwissi dwar email qarrieqa li titlob validazzjoni tal-BOV SecureKey.
Il-Bank jisħaq li huwa qatt ma jitlob infomazzjoni ta’ dan it-tip permezz ta’ email, telefon jew mezzi oħra ta’ komunikazzjoni diġitali.
Il-Bank of Valletta jinsab informat li qed tiġi ċċirkolata email li titlob il-klijenti jissinkronizzaw il-BOV SecureKey billi jaċċessaw link provduta.
Għalkemm dawn l-emails jidhru awtentiċi, il-Bank ifakkar lill-klijenti li għandhom dejjem jinjoraw komunikazzjonijiet ta’ din ix-xorta, li tagħti l-impressjoni li hija mibgħuta mill-Bank of Valletta u titlob informazzjoni finanzjarja jew personali bħalma huma il-PIN tal-BOV Cashlink, dettalji tal-kards ta’ kreditu jew debitu, numri tal-kontijiet, user ID tal-BOV Internet Banking jew passcodes iġġenerati permezz tal-BOV SecureKey.
Il-Bank jisħaq li huwa qatt ma jitlob infomazzjoni ta’ dan it-tip mill-klijenti permezz ta’ email, telefon jew mezzi oħra ta’ komunikazzjoni diġitali.
Il-Bank stqarr li għandu sistemi ta’ sigurtà robusti u li, permezz tal-BOV SecureKey il-klijenti għandhom aċċess għal mekkaniżmu biex jawtentikaw it-tranżazzjonijiet tagħhom b’mod sigur permezz tal-BOV Internet Banking.
B’danakollu, il-klijenti għandhom jibqgħu dejjem attenti dwar theddid ta’ dan it-tip u huwa importanti li jżommu ma’ prattiki stabbiliti.
Għal aktar informazzjoni jew f’każ ta’ diffikultà, il-klijenti huma mistiedna jikkuntattjaw il-BOV Customer Service Centre fuq 21312020.
Tal-Monti: Il-Gvern ‘daħaq bina u ngannana.’
Bejjiegħa tal-monti jgħidu li l-Gvern daħaq bihom wara d-deċiżjoni sabiex il-monti jiġi rilokat fit-tieni parti biss ta' Triq l-Ordinanza fil-Belt Valletta.
F’ kummenti esklussivi mal-ILLUM ftit sigħat biss wara li ħarġet l-aħbar li l-gvern mhux se jirriloka l-monti ħdejn il-parlament, kif kien wiegħed li se jagħmel qabel l-elezzjoni, numru ta’ bejjiegħa tal-monti esprimew ir-rabja u s-sens qawwi tad-diżappunt  tagħhom.
Illum, il-Ministru tal-Ekonomija Chris Cardona ħabbar kif, kuntrarjament għall-wegħda elettorali, il-bejjiegħa tal-monti mhux se jiġu rilokati ħdejn il-parlament il-ġdid, iżda għat-tieni parti biss ta’ Triq l-Ordinanza.
Il-Ministru Cardona qal ukoll li huwa impossibbli li l-bejjiegħa tal-monti joqogħdu kollha f’parti daqshekk żgħira, u li għalhekk bejn għaxra u ħmistax-il bejjiegħ se jiġu mitluba sabiex iċedu l-liċenzja tagħhom u li dawn tal-aħħar jingħataw kumpens finanzjarju.
Madankollu, membri fi ħdan il-Kumitat tal-Monti qalu li minkejja li dawn il-proposti se jinfluwenzawhom b’mod dirett, ma kinux ikkonsultati jew imqar mgħarrfa b’ dan.
Iktar u iktar, bejjiegħa tal-monti li ġew mistoqsija għall-kumment sostnew li din l-omertà tal-gvern ħalliethom fil-għama u li għaldaqstant ma setgħux jagħtu kumment.
Oħrajn qalu li ma xtaqux jidhru fil-filmat.
Madankollu, bejjiegħa tal-monti li tkellmu mal-ILLUM kienu voċiferi fir-rabja tagħhom.
Huma sostnew li t-tieni parti ta’ Triq l-Ordinanza hija biss “għar-rimi” u li għaldaqstant, il-monti se jmur lura minflok ma jmur ‘il quddiem.
“Kulħadd maħruq, kulħadd daħaq bina.
Aħna se mmorru għall-agħar u mhux għall-aħjar.
Minflok il-gvern qed jgħinna, tefgħana minn ġot-taġen għal ġon-nar,” sostniet bejjiegħa tal-monti.
Huma sostnew li qabel l-elezzjoni ġenerali ta’ Marzu tal-2013, l-Oppożizzjoni Laburista ta’ dak iż–żmien kienet wegħdithom li l-monti se jiġi rilokat maż-żewġ naħat ta’ Triq l-Ordinanza, u li l-gvern kien “preparat li jilqa’ kull kritika.”
“Meta konna qed naslu sabiex nilħqu ftehim mal-Prim Ministru u dan qal li ma jsibx problema,” tenna jgħid Julian Buhagiar, membru fi ħdan il-Kumitat tal-Monti.
Bejjiegħa oħra spjegaw kif illum huma “diżgustati” u li qed iħossuhom “ingannati” għall-atteġġjament tal-gvern.
“Suppost ilna li ġejna rilokati sena u nofs iżda aħna bqajna kwieti, u ma qlajniex kwistjoni.
U issa minflok ma niġu rilokati, il-gvern qed jgħidilna li ħa nkunu fuq naħa waħda.
Dan ingann, aħna mhux hekk ftehmna,” sostna bejjiegħ li tkellem ma’ dan il-ġurnal.
“Għadna ma nafux x’ se jiġri, ma ġejniex ikkonsultati b’xejn.
Se nitolbu laqgħa mal-Ministru ħa naraw għalxiex ħareġ il-proposta mingħajr ebda konsultazzjoni magħna,” qal Roderick Mangion, membru fi ħdan il-Kumitat tal-Monti.
Mistoqsija jekk humiex lesti li jċedu l-liċenzja tagħhom, il-bejjiegħa qalu li din il-proposta tagħmel sens biss għal min hu anzjan.
Saħansitra huma qalu li bejn “erba’ u ħames persuni” biss huma lesti li jċedu l-liċenzja tagħhom, hekk kif il-maġġoranza tal-bejjiegħa għadhom żgħar.
Mistoqsija jekk humiex lesti li jaċċettaw posti (stalls) iżgħar sabiex ikun hemm biżżejjed spazju għall-bejjiegħa l-oħrajn, persuni li tkellmu mal-ILLUM qalu li dan ma jkunx biżżejjed biex ilaħħqu mal-ispejjeż.
Ma jirriżultax kontaminazzjoni ta' dijżil fil-Bajja s-Sabiħa.
Id-Direttorat tas-Saħħa jgħid li l-bajja se tinżamm miftuħa għall-għawm.
Wara rapporti dwar ħruġ ta’ dijsil fil-baħar f'Birżebbuġa, id-Direttorat tas-Saħħa Ambjentali għamel kuntatt immedjat mal-awtoritajiet ikkonċernati.
Il-każ inkwistjoni seħħ ilbieraħ filgħaxija hekk kif il-vapur Santa Marija kien qed jingħata d-dijsil minn fuq id-Dolphin.
Minn investigazzjonijiet li saru dalgħodu, kemm minn uffiċjali tad-Direttorat Saħħa Ambjentali, uffiċjali mill-Protezzjoni Ċivili u Transport Malta, ma jirriżultax li tul il-kosta ta’ Birżebbuġa kien hemm xi kontaminazzjoni minn dan id-dijsil.
Għaldaqstant, din il-bajja se tinżamm miftuħa għall-għawm.
Madankollu, se tibqa’ ssir sorveljanza, kemm mid-Direttorat tas-Saħħa Ambjentali, b'kollaborazzjoni mal-awtoritajiet konċernati.
Artist jikteb lill-Ministru George Vella dwar parkeġġ illegali fi Strada Merkanti.
karozzi tal-Ministeru qed jipparkjaw fi Strada Merkanti b'mod regolari mingħajr ma jkellimhom ħadd.
L-artist James Vella Clark kiteb fuq il-facebook tal-Ministru George Vella dwar parkeġġ illegali li qed isir mix-xufiera u l-ministeru tiegħu fi Strada Merkanti.
Triq li hu pprojbit li jkun hemm parkeġġ fih iżda kif juri r-ritratt hu nvażat b'karozzi tal-Ministru pparkjati hemm.
Dan ir-ritratt li qed jiġri fuq is-siti soċjali qed iqajjem rabja kbira fost il-poplu Malti li biċ-ċar qed jiġi mogħti speċi ta' messaġġ żbaljat li l-liġijiet mhux qegħdin hemm għal kulħadd.
Id-dulliegħa tajba ħafna għas-saħħa iżda tistà tħaxxen jekk..
Frotta bnina li tistà titqies ukoll bħala Viagra naturali.
Il-frotta protagonista tas-sajf għal ħafna hi d-dulliegħa li barra li taqtagħlek l-għatx tagħmel ħafna benefiċċji għall-ġisem tal-bniedem.
Fiha biss 16-il kalorija għal kull 100 gramma iżda tistà tħaxxnek jekk tikolha viċin ikel ieħor għax tant timlik bl-ilma li tirrendi l-indiġistjoni, taħdem aktar bil-mod u tbati u b’hekk dan il-fatt iħaxxnek.
Iżda meta tikolha mhux bħala deżerta eżatt wara l-ikel tagħtik dawn il-benefiċċji:-
Tipproteġik  mir-raġġi UV.
Tgħin fis-sistema ċirkolatorja u tnaddaf l-arterji.
Tnaqqas il-kolesterol kattiv.
Tnaqqas il-pressjoni.
Tgħin biex id-demm jimxi aħjar lejn l-organi sesswali u dan jagħmilha speċi ta’ Viagra naturali
Tgħin biex tnaqqaslek iċ-ċans għall-kataretti
Tnaddaf il-kliewi u tgħinek kontra ċ-ċistite u li jintefħu s-saqajn
Hi alleat kontra l-anemija għax mimlija ħadid u vitamini A u C
Tiġġieled kontra l-murliti u ż-żerriegħa tgħin ħafna biex tmexxi l-ikel aħjar mill-imsaren.
Għandha sustanza bħat-tadam (frotta ħamra) li tgħin kontra xi forom ta’ tumuri speċjalment tal-prostata.
Tgħin lin-nisa tqal anke waqt li jkunu jreddgħu
Iżda mhix tajba għal min ibati bl-istonku u b’xi problema fil-musrana
Iktar minn 9,500 ruħ iżuru l-Forti Sant Iermu
Attendenza sabiħa waqt l-open day organizzata minn Heritage Malta
Waqt Open Day organizzata minn Heritage Malta, il-Ħadd 10 ta’ Mejju, attendew iktar minn 9,500 ruħ.
Din kienet l-ewwel Open Day tal-Forti Sant Iermu wara xogħol ta’ restawr estensiv li sar fuq l-istess forti.
Kienet inizjattiva li niżlet tajjeb ħafna mal-pubbliku Malti, tant li għal din l-okkażjoni in-numru tal-viżitaturi qabeż id-9,500 ruħ.
L-Open Day saret wara proġett ta’ restawr estensiv li tlesta riċentement u wara li sar il-ftuħ uffiċjali fit-8 ta’ Mejju.
Dawk li żaru l-Forti Sant Iermu waqt l-Open Day setgħu jassistu b’xejn għall-parata tal-In Guardia, suq t’artiġjanat, tours tas-sit u tal-Mużew Nazzjonali tal-Gwerra ġdid u reenactments filwaqt li kienu fost l-ewwel li esperjenzaw il-preżentazzjonijiet awdjoviżivi ta’ livell għoli ferm li jifformaw parti minn dan is-sit.
Is-suċċess ta’ din l-Open Day ġie wara dak tas-siti kollha li sar f’Jannar u ġimgħa qabel attività kbira fil-Birgu nhar is-17 ta’ Mejju bl-isem “Dawn of the Great Siege – Life at Sea 2015”.
Din l-attività se tkun l-ewwel minn serje t’attivitajiet li qiegħda tħejji Heritage Malta sabiex jiġi mfakkar l-450 anniversarju mill-Assedju l-Kbir tal-1565.
Attivitajiet bħal dawn huma mezz wieħed biss li permezz tagħhom, Heritage Malta, tagħmel il-wirt kulturali nazzjonali aċċessibli għal kulħadd.
Inizjattivi oħra li torganizza Heritage Malta minn żmien għal żmien jinkludu wirjiet, lectures, heritage trails, konferenzi, programmi edukattivi u publikazzjonijiet.
L-UNIVERSITÀ TA’ MALTA IL-FAKULTÀ TAL-ARTI ID-DIPARTIMENT TAL-MALTI JANNAR 2011 MAL1031 IR-REGOLI TAL-KITBA MALTIJA FIL-PRATTIKA 2 It-Tnejn, 31 ta’ Jannar 2011 (18:00–20:30) IKKOREĠI S-SILTIET KOLLHA Int u tikkoreġi, żomm f’moħħok dawn il-punti importanti: [100 marka]  Dan huwa eżami tar-regoli ortografiċi.
Mela xogħlok hu li tikkoreġi l-iżbalji tal-ortografija biss (mhux l-għażla tal-vokabolarju, is-sintassi, l-istil, eċċ.
 Ikkoreġi billi tħożż sing aħmar taħt kull żball u tikteb il-verżjoni t-tajba fuqu.
 Tinsiex li l-korrezzjoni tiegħek għandha tkun aġġornata mal-aħħar bidliet fl-ortografija, jiġifieri tkun skont id-Deċiżjonijiet 1 (Kunsill tal-Malti, 2008).
 Dan l-eżami jiswa bħala 70% tal-marka finali ta’ din it-taqsima-studju.
It-30% l-oħra huma l-marki marbutin mas-siltiet li saru matul il-kors.
Rex Ħadd ma kien baqgħalhom ħabib ħlief Rex, il-kelb li kellhom mir-razza tal-klieb ta’ Terranova, għoli, bil-pil twil, lewn kannella ċar, widnejn twal, għajnejn suwed.
Kienu rabbewh ċkejken b’għożża kbira, billi kienu sabuh taħt ħajt ta’ għalqa jingħi, imterter bil-bard, meta Ġolinu kien darba ma’ missieru ħareġ jiġbor l-għekierex, wara ħalba xita fil-bidu tax-xitwa.
Ġolinu kien ġabru u għamlu f’ħobbu biex jisħon u baqa’ jisqih il-ħalib u jitimgħu sa ma tfarfar u sar daqsxejn ta’ ġeru ġmielu.
Kull fejn imur erħilu l- kelb jiġri għal warajh.
Ġolinu minn tifel ta’ erba’ snin kien kiber u laħaq id-disa’ snin.
Rex kien kiber ukoll u ġġissem ġmielu għax l-ewwel ma jiekol hu, imbagħad Ġolinu.
Ġolinu xejn ma kien jinżillu mingħajr ma qabel idewqu lil Rex.
1 / 14 Missier Ġolinu, li għamel ħabta jaħdem bit-trakk fl-inħawi tal-kwartieri tas- suldati, dlonk kont tarah ġej lejn id-dar b’qartas oħxon ta’ fdalijiet ta’ laħam u patata għal Rex ta’ Ġolinu u l-kelb ħallih jixxala fl-ikel u jferfer denbu u jifraħ b’sidu ċ- ċkejken.
Imma mbagħad faqqgħet il-gwerra li magħha ġabet għaks kbir.
Fid-dar naqas il-ħobż u mal-ħobż ħwejjeġ oħra tal-ikel, mil-laħam sas-sardin: in-nies ma kinetx issib x’tiekol ħlief fażola mgħollija u ħwejjeġ ippreservati: bulibif tiela’ u aringi biz-zalza nieżla u minnu kien jeħtieġlu jiekol il-kelb.
Il-għaks dlonk beda jidher fih; il-kelb beda jogħlob bis-sigħat u Ġolinu kollu ħosbien, iħares lejn il-ħabib tiegħu u kultant taqbiżlu xi demgħa meta jarah iħares lejh bil-ħniena filwaqt li jkun qed ilaqqat mill-platt il-frak tal-laħam jew ta’ aringi ppreservati, u, wara li jitfagħlu xi loqma ħobż imċappsa bil- grass ta’ dak il-laħam, jarah jixxabbat ma’ saqajh sakemm, qalbu maqtugħa, jinxteħet fejn riġlejh u jongħos.
Ġolinu kien tassew iħobbu lill-kelb u l-kelb kien tassew iħobb liċ-ċkejken sidu, iktar u iktar, mindu sidu kien tilef lil missieru u ma kienx baqagħlu fid-dinja ħlief ’l ommu.
Missier Ġolinu, malli bdiet il-gwerra, ma kienx baqa’ bil-bhima u bil-karettun jagħmilha ta’ burdnar.
Ix-xogħol tal-ġarr bil-bhima kien naqas mindu għat-tagħbijiet tal-merkanzija kienu daħlu t-trakkijiet.
Il-ġwież kien naqas u għola u minnufih biegħ il-bhima.
Tgħallem isuq it-trakk u beda jaħdem ma’ kuntrattur tas-servizz tal-ajru, li kellu f’idejh xi xogħlijiet ta’ bini, ħatt u taħfir ta’ xeltrijiet f’Ħal Far.
Darba waħda, fil- bidu tal-attakki mill-ajruplani tal-Ġermaniżi, waqt attakk qawwi tal-għadu fuq l- ajrudromi ta’ Ħal Luqa u Ħal Far, l-imsejken ta’ missier safa mejjet bir-riħ ta’ bomba mitfugħa ftit ’il bogħod mill-bokka ta’ xelter filwaqt li kien tielaq jiġri biex jistkenn.
2 / 14 Ġolinu kien joqgħod m’ommu fl-inħawi tal-Marsa; l-iskola fejn kien imur jitgħallem kienet għalqet u ommu daħħlitu jitgħallem is-sengħa ma’ wieħed li kellu maħżen tat-tiswijiet tal-karozzi f’qiegħ il-Marsa.
Ommu, Mananni, ta’ madwar erbgħin sena, kienet tmur taħsel fid-djar u hekk, b’dik ix-xi ħaġa ċkejkna li kien ħarġilha l- Uffiċċju tal-Gwerra fuq it-telfa ta’ żewġha u b’dak li kienet taqla’ bil-ħasil, kienet iġġannat biex tgħix ħażin ħażin hija u binha f’dawk iż-żminijiet ta’ għaks u għoli tal- ħajja.
Iżda binha Ġolinu ftit kien iħabbel moħħu meta kien ikollu jnaqqas minn żaqqu biex jitma’ lil ħabibu tal-qalb, lil Rex.
Il-kelb, mill-banda l-oħra, kont tarah madwar sidu dejjem, ħlief meta dan kien ikun il-maħżen.
Kull filgħodu, malli Ġolinu jitlob il-barka t’ommu u jitlaq għax-xogħol, Rex jibda jferfer denbu, jimxi għal warajh, iżda jibqa’ jħares lejn sidu sakemm dan joħodlu s-sorra minn ħalqu.
Hekk kif sidu jidħol ġol-maħżen, Rex jerġa’ jitlaq jiġri lejn id-dar.
Filwaqt li jkun qed iġorr is-sorra ta’ sidu ma kontx turih biċċa laħam jew għadma u jitlaqha fl-art biex jaħtaf il-biċċa għadma jew laħam li tagħtih.
Dik il-biċċa xogħol kien wisq għajjur għaliha u miskin int tmur tinbxu jew tfixklu fiha.
Darba waħda tifel, biex jiċċajta, mar ħataflu għal għarrieda dik is-sorra minn ħalqu, ħebb għalih u, li kieku t- tifel ma telaqx fl-art is-sorra minnufih u Ġolinu ma marx jaqbad il-kelb mill-kullar, il- kelb kien iċarratlu ħwejġu u jdejh.
Il-gwerra tal-ajru kienet fl-aqwa tagħha fl-inħawi tax-xtut tal-Mediterran, bejn Sqallija, Malta u t-Tripolitanja.
Ma kinetx tgħaddi ġurnata li l-ajruplani Ġermaniżi ma jattakkawx Ħal Far u Ħal Luqa u l-Port il-Kbir meta jilmħu bastiment dieħel Malta.
Kienet il-ħabta li Malta kienet qiegħda tistenna minn waqt għal ieħor xi bastimenti bil- proviżjonijiet li dlonk kienu skarsaw, xħin fil-bogħod dehru ġejjin qajla qajla 3 / 14 jfiġġu minn ġewwa sħaba ta’ dħaħen tliet bastimenti mdawrin b’żewġ bċejjeċ tal- gwerra għassa magħhom.
F’daqqa waħda, bħal isqra dehru neżlin għal fuqhom tliet ajruplani tal-għadu.
Fis-smewwiet ma kontx tara ħlief mewġ ta’ sħab iswed u abjad minfud minn sriep ta’ nirien u ma kontx tisma’ ħlief it-tfaqqigħ ta’ balal tal-kanuni.
Minnufih bħal maħrubin minn ġewwa dak l-infern ta’ nirien daħlu fil-Port għal ġewwa l-Marsa hekk kif l-ajru ssaffa, u bdew jixħtu xita ta’ balal fuq bastimenti, braken u mħażen.
Dakinhar l-attakki baqgħu sejrin għal sigħat sħaħ sa wara nofsinhar.
Mananni, omm Ġolinu, kienet għodu għodu telqet lejn ir-Rabat biex taħsel għand nies li fi żmien il-gwerra kienu telgħu jistkennu hemmhekk mill-attakki tal-għadu u li qabel il-gwerra kienu joqogħdu Bormla fejn Mananni kienet soltu tmur taħslilhom.
Hija u nieżla filgħaxija fuq il-karozza biex tinġabar lejn darha semgħet xi nies isemmu l-ħsarat li saru matul dak il-jum bil-bombi tal-għadu fuq il-Port u fl-inħawi tal-Marsa fejn il- vapuri li waslu mgħobbija bil-proviżjonijiet kienu daħlu biex iħottu.
Hija kienet sajma minn kollox għax dawk l-attakki hekk ħorox qajla nħassu lejn ix-xaqliba tal-Punent ta’ Malta, l-aktar fl-inħawi tal-Imdina, fejn hija kienet qiegħda taħdem.
Għaddielha mitt ħsieb minn rasha u kellha mitt sena biex tfittex tasal id-dar.
Lil Ġolinu kienet ħallietlu s-sorra bl-ikel.
Ġolinu minn filgħaxija kien qafel il-kelb fil-bitħa ġewwa l-kamra tal- injam biex dan filgħodu ma jmurx warajh.
“Naħseb li Ġolinu telaq kmieni minn fuq ix-xogħol minħabba l-kelb, u min jaf kemm iddejjaq waħdu miskin,” qabdet taħseb.
Iżda dlonk għaddiet minn moħħha bħal sħaba sewda li tefgħetha f’baħar ta’ swied il-qalb.
“Min jaf, terġa’ u tgħid, Ġolinu, x’għamel, fejn mar jistkenn f’dawk l-attakki? Min jaf laħaqx ħareġ? Min jaf il-balal tal-għadu laqtux il-maħżen?” B’dan it-taqlib ta’ ħsibijiet koroh, waslet mingħajr nifs 4 / 14 lejn it-triq ta’ darha u malli kienet għoddha laħqet biebha laħquha xi nies ġirien tagħha biex jistaqsuha fuq binha li kien għadu ma nġabarx.
Mananni nħasdet; demmha kesaħ u lsienha ma setax jitħarrek bit-tkexkixa li ħasset ma’ ġisimha kollu.
Riedet twieġeb u tistaqsi, iżda ma felħitx tiftaħ fommha; fl- aħħar telqithom bla kliem u resqet lejn il-bieb ta’ darha mitlufa minn sensiha.
Bir- rogħda f’idejha daħħlet il-muftieħ fit-toqba tas-serratura u fetħet.
Kien għadu ma dalamx; kullimkien magħluq: it-tieqa, il-bieb tal-bitħa.
Binha ma kienx jidher li daħal.
Mal-passi tagħha, semgħet it-tħarbix ta’ saqajn il-kelb li wara ftit semgħetu jnewwaħ ukoll.
Dlonk fetħitlu u hu kollu ferħan beda jifraħ biha u jitla’ magħha u jdur mal- kmamar biex ifittex lil sidu.
(Meħuda u adattata minn “Wara Sidu sal-Mewt” ta’ Ninu Cremona) 2.
Ir-Riforma Edukattiva: Il-Kisba tal-Kompetenzi l-Aktar Bażiċi Winston għandu ħdax-il sena u qiegħed fl-ewwel sena tas-Sekondarja.
Kemm hu kif ukoll il-ġenituri tiegħu u l-għalliema jafu li għandu problema serja.
Winston bilkemm jaf jaqra, jaqla’ fwiedu biex jgħidlek vers minn gazzetta.
Għalhekk huwa jħossu ħuta barra mill-ilma, għax, ngħiduha kif inhi, x’tagħmel illum jekk ma tkunx taf taqra? B’xorti ħażina r-realtà tal-illitteriżmu għadha magħna b’dannu kbir għall-individwu u għas-soċjetà inġenerali.
Għalhekk, id-Direttorat għal Kwalità u Standards fl- Edukazzjoni għarbel din il-kwistjoni bir-reqqa biex jara x’jista’ jsir aktar milli qed isir ħalli ma jkollniex stejjer bħal ta’ Winston.
5 / 14 Edukazzjoni Sħiħa L-iskop tal-edukazzjoni hu li t-tifel u t-tifla jiżviluppaw b’mod sħiħ.
Għalhekk fid-dar u fl-iskola naraw li wliedna jikbru fiżikament b’saħħithom, ngħallmuhom kif iġibu ruħhom, inħeġġuhom biex jagħmlu l-ħbieb, nagħtuhom eżempju tajjeb biex huma jitilgħu b’valuri tajba u ma jonqosx li ngħallmuhom l-iskola.
It-tfal bħal sponża, jixorbu kulma jaraw u jisimgħu, jikkupjaw, jitgħallmu u jikbru.
Imma kultant l-intoppi ma jonqsux bħal fil-każ ta’ Winston, li, għalkemm huwa tifel normali u f’kollox jidher bħal sħabu tamparu, ma jistax jegħleb id-diffikultà li għandu.
Fid-dinja tal-lum ma jistax ikollok edukazzjoni sħiħa jekk ma jkollokx il-muftieħ tal-litteriżmu.
Għalhekk inħossu li huwa l-bażi tal-kompetenzi kollha.
Jekk ma jkollokx il-pedamenti sodi, kif tista’ tibni fis-sod? Inħossu li l-qalba tal-kompetenzi hija magħmula mill-qari u l-kitba bil-Malti u bl-Ingliż, mill-għarfien tal-Matematika bażika u mil-litteriżmu diġitali, jiġifieri għarfien tal-kompjuter u ta’ mezzi oħra ta’ komunikazzjoni fid-dinja li qed ngħixu fiha.
Minn naħa waħda għandna miri ambizzjużi bħal pereżempju li 90 fil-mija jispiċċaw l- iskola Sekondarja b’ċertifikat li jkollu valur fis-suq tax-xogħol, li 85 fil-mija tal-istudenti jissoktaw jistudjaw wara s-sittax-il sena, u li Malta teċċella fl-edukazzjoni sal-2015.
Min-naħa l-oħra għadna naraw il-wiċċ ikrah tal-inkompetenza f’dawk li huma s-sisien tal-għerf.
Tnidija Kien minħabba f’hekk li ftit anqas minn sena ilu d-Direttorat iffoka fuq dan l-aspett tal-edukazzjoni ta’ wliedna.
Ħadem biex ifassal politika u strateġija nazzjonali għal 6 / 14 dan il-qasam.
Għalhekk fis-27 ta’ Jannar li għadda l-Ministru tal-Edukazzjoni, Kultura, Żgħażagħ u Sport nediet ktieb bl-isem National Policy and Strategy for the Attainment of Core Competences in Primary Education.
Dan huwa dokument ta’ siwi kbir għax l- għan ewlieni tiegħu huwa l-prevenzjoni kontra marda kiefra, jiġifieri l-illitteriżmu.
Din hija biċċa oħra minn jigsaw puzzle li tifforma l-istampa sħiħa tal-edukazzjoni.
F’jigsaw puzzle kull biċċa hija meħtieġa, imma żgur taqblu miegħi li hemm biċċiet li huma ta’ sinjifikat akbar minn oħrajn.
Dan id-dokument huwa importantissimu propju għax jitkellem fuq il-qalba tal-kompetenzi.
Mira Ewlenija Il-mira ewlenija hi li, jekk jista’ jkun, it-tfal kollha jkunu kisbu fil-livell jew grad sodisfaċenti l-kompetenzi msemmija hawn fuq, sar-raba’ sena tal-Primarja.
Wieħed jifhem li t-tfal mhumiex l-istess u mhux kulħadd jasal bl-istess pass u lanqas jilħaq l- istess livell.
Għalhekk l-għan tagħna għandu jkun li nagħmlu minn kollox biex l- individwu jasal bil-pass tiegħu sa fejn huwa kapaċi jasal.
Iżda hawn irridu noqogħdu attenti.
Ara ma jmurx ikun hawn min jinħeba taħt l-iskuża li t-tifla mhix kapaċi u għalhekk ma tistax tasal! Ikun dnub kbir jekk ma nagħmlux ħilitna kollha biex lit-tifel u lit-tifla nwassluhom fejn għandhom jaslu.
Fost affarijiet oħra dan id-dokument jippreżenta checklists biex jintużaw ma’ tfal tal- ewwel, tat-tieni u tat-tielet sena tal-Primarja fl-oqsma ta’ kompetenzi li qed nitkellmu fuqhom.
Dawn iċ-checklists huma gwida jew indikaturi biex jgħinu lill-għalliema u edukaturi oħra, fosthom il-ġenituri, ħalli jaraw jekk it-tfal humiex qed 7 / 14 jiżviluppaw b’mod u b’pass li ma jġegħlekx titħasseb.
L-għalliema tkun mat-tfal u tinnota l-ħin kollu.
Għalhekk issir tafhom bl-għeruq u x-xniexel.
Tibda tinnota, ngħidu aħna, li Frida li qiegħda Year 2 għadha ma tafx tgħodd minn wieħed sa għaxra u ma għandha l-ebda idea kif iżżid jew tnaqqas; lanqas ma tagħraf ċirku minn forom oħra bħal triangolu.
Dawn ikunu sinjali li Frida għandha bżonn min jiffoka fuqha aktar għax qed turi sinjali li tista’ tibqa’ lura.
Għalhekk lil tfal bħal Frida nagħtuhom aktar ħin u attenzjoni, u magħhom nużaw b’qawwa dawk il-metodi ta’ tagħlim li jidhru li qed iħallu l-frott mixtieq.
Li qed ngħid hu li dawk iċ-checklists qegħdin hemm biex jgħinu lill-għalliema jagħmlu assessjar tajjeb tat-tfal fl-iżvilupp tal-kompetenzi li mingħajrhom ma tistax timxi ’l quddiem.
Imma, kif qed ngħidu, l-assessjar irid iġib miegħu l-azzjoni, jiġifieri naraw kif b’kull mezz possibbli ngħinu lit-tifel u lit-tifla biex jikbru fil-ħiliet.
Jekk it-tifel jew it-tifla jibqgħu lura sa tmiem it-tielet sena tal-Primarja, hemm tixgħel bozza ħamra.
Ilkoll inpoġġu rasna flimkien ħalli noħolqu pjan serju ta’ azzjoni.
B’kull għajnuna miċ-Ċentru, isiru sforzi min-naħa tal-iskejjel u tal-kulleġġi favur dawn it-tfal ħalli l-għan ewlieni jintlaħaq qabel ikun tard wisq.
Taħriġ L-għalliema fil-klassi se jkollhom l-għajnuna.
Fost l-oħrajn se jkun hemm taħriġ minn nies professjonali.
L-għalliema kollha tal-Year 1, 2 u 3 f’Malta u Għawdex se jkollhom 12-il siegħa ta’ taħriġ fuq id-dokument u kif dan għandu jintuża fil-klassi.
Dan it-taħriġ se jkun mhux għall-għalliema tal-iskejjel tal-Istat biss imma wkoll għal dawk tal-Knisja u indipendenti.
Huma qed ikunu mistiedna jħaddmu d-dokument u jagħtu l-feedback 8 / 14 tagħhom.
Dan ikunu jistgħu jagħmluh sa Ġunju li ġej, ħalli mbagħad isiru t-tibdiliet meħtieġa.
Il-Ġenituri Jidħlu jew ma jidħlux il-ġenituri f’din ix-xena tal-qalba tal-kompetenzi? Dażgur li jidħlu! Kif jistgħu ma jidħlux jekk hemm l-ulied fin-nofs? Il-benniena tal-edukazzjoni hija l-familja li għandu jkollha appoġġ sħiħ mill-komunità anke qabel ma t-tfal jibdew imorru f’xi play group jew nursery.
Imma l-ġenituri, nanniet jew nies oħra li jkunu qed jieħdu ħsieb tfal żgħar li għadhom id-dar, jeħtieġ jiftakru li hemm ħafna x’jistgħu jagħmlu huma stess.
Sa minn twelid it-tarbija (u anke sa minn qabel it-twelid) huma għandhom fost l-oħrajn jaqrawlha, ikellmuha u fuq kollox juruha li jħobbuha.
Wara ż- żmien li taqra lit-tarbija jiġi ż-żmien meta taqra mat-tarbija.
Ikun ta’ ġid kbir ukoll kieku t-tfal żgħar jaraw lilek taqra xi gazzetta jew ktieb.
Tkun qed tagħtihom il- messaġġ li l-qari huwa sabiħ u mod kif tirrilassa.
B’dan il-mod, kif ukoll b’logħob li tilgħab mat-tfal, tkun qed tifirxilhom is-sodda biex huma jibdew jakkwistaw il- kompetenzi bażiċi sa minn kmieni.
L-iskola mbagħad tkompli tibni.
Allura ta’ min hi r- responsabbiltà ewlenija? Sakemm it-tfal huma żgħar u għadhom id-dar ir- responsabbiltà taqa’ fuq il-familja u l-komunità; meta t-tfal imorru l-iskola r- responsabbiltà taqa’ wkoll b’qawwa kbira ħafna fuq l-għalliema u l-mexxejja tal- iskejjel.
Xi għalliema se jkollhom tfal ġejjin minn ambjenti ta’ faqar kulturali kbir u għalhekk iridu jagħmlu sforz akbar biex lil dawn it-tfal jagħtuhom dak li tilfu fis-snin 9 / 14 bikrija.
Dan huwa dmir li ħadd ma jista’ jwarrab.
Għalhekk aħna lkoll għandna nkunu grati għax-xogħol tant siewi li jsir fil-klassi minn għalliema ddedikati.
Konklużjoni Il-ħajja tinbidel kuljum u dejjem jinħolqu sfidi ġodda.
Allura l-edukazzjoni trid tiġġedded kontinwament.
Idealment, is-sitwazzjoni għandha tkun mhux li l- edukazzjoni tinbidel skont il-bżonnijiet tas-soċjetà, imma li l-edukazzjoni tkun proattiva u tkun hi li tmexxi s-soċjetà.
Mela m’għandniex nibżgħu nirranġaw u ntejbu.
Dan huwa l-iskop wara r-riforma edukattiva li qed tolqot oqsma differenti.
Żgur li nkunu mxejna pass kbir ’il quddiem jekk fil-qasam li qed nitkellmu fuqu jirnexxilna nilħqu lil dawk it-tfal f’riskju li jispiċċaw bla kompetenzi bażiċi.
Għalhekk l-importanza ta’ dan id-dokument u l-ħtieġa li kulħadd jagħti sehmu u jaqdi dmiru b’responsabbiltà u ħeġġa.
Hemm fin-nofs il-futur ta’ wliedna u tas-soċjetà.
(Kitba ta’ Leonard Grech, adattata) 3.
Il-Qawwa tal-Moħħ Il-qawwa ta’ moħħ il-bniedem tilħaq il-qofol tagħha madwar l-erbgħin sena.
Snin ta’ tagħlim u għerf miżjuda ma’ intelliġenza naturali jibdluna f’ħassieba flessibbli u kreattivi.
Din il-maturità tal-moħħ tista’ tibqa’ titkabbar matul età avvanzata.
Iżda qabel ma niddeskrivi x’nistgħu nagħmlu biex kemm jista’ jkun jirnexxilna nagħmlu dan, tajjeb li ngħidu xi ħaġa fuq il-moħħ.
10 / 14 Il-moħħ tal-bniedem huwa maqsum f’żewġ emisferi ndaqs, iżda mhux identiċi.
Kull naħa tikkontrolla n-naħa opposta tal-ġisem.
In-naħa tax-xellug ġeneralment tiddomina u għalhekk il-biċċa l-kbira tan-nies huma leminin.
Din in- naħa tikkontrolla wkoll il-kliem u l-ħsieb loġiku u analitiku.
In-naħa l-oħra, ġeneralment il-leminija, li mhix dominanti, hija aktar intuwittiva u tikkonċerna l- mod li bih nesperjenzaw id-dinja madwarna.
L-emisferi ċerebrali huma massivi u jinsabu fuq il-kumplament tal-moħħ.
Fuq in-naħa ta’ taħt insibu l-partijiet speċjalizzati li kollha flimkien jikkontrollaw l-aptit, l-irqad, l-ormoni tal-ġisem u l- movimenti fini kkordinati.
Il-lobuli frontali jikkontrollaw l-għarfien, il-ftehim, l- emozzjonijiet u l-ġudizzju.
Dawn jonqsu b’madwar 50% maż-żmien, u b’hekk ikunu affettwati l-konċentrazzjoni u l-abbiltà li nagħmlu xogħol differenti.
Il-lobuli temporali jfissru d-dinja tal-madwar billi jimmemorizzaw il-mużika, il-kliem, l- irwejjaħ u l-istampa.
Bl-età dawn il-lobuli jonqsu b’20%.
Dan jaffettwa kif ninterpretaw xi jkun qiegħed jiġri.
Kif urejna, il-moħħ tal-bniedem huwa ħaġa tal-għaġeb.
Sa ma nsiru adulti l- moħħ huwa mimli b’madwar mitt biljun newronu – ċelloli tal-moħħ – magħqudin ma’ xulxin permezz ta’ konnessjonijiet forma ta’ brimba, li bejniethom jifformaw xibka li l-internet jidher żgħir ħdejha.
B’kollox il-moħħ ta’ adult jiżen madwar tliet libbri u 85% minnu huma ilma.
Minn 30 sena ’l fuq nitilfu mat-2% tal-piż tal-moħħ kull għaxar snin.
Din tiċkien minħabba nixfa tat-tessut nervuż, tnaqqis fiċ-ċirkolazzjoni, u mard ieħor bħal tumuri.
Fortunatament, sakemm il-moħħ tagħna huwa fiżikament u mentalment 11 / 14 mitmugħ tajjeb, nistgħu nkomplu nifformaw konnessjonijiet u passaġġi sa età avvanzata.
Hemm bosta mard li jherri l-moħħ.
Fost dan il-mard insibu l-marda tal- Alzheimer li taffettwa l-memorja.
Il-marda tal-Parkinson li taffettwa l-kimiċi li jwasslu l-messaġġi elettriċi bir-riżultat li jkun hemm tnaqqis fil-kordinament ta’ movimenti u fil-ħsieb.
Il-puplesija tista’ toqtol partijiet konsiderevoli mill-moħħ waqt li taffettwa l-funzjonijiet mentali u fiżiċi tal-moħħ u l-idejn u s-saqajn.
Ċerti veleni, bħal xorb żejjed, droga u metalli bħall-merkurju, għandhom effetti kbar ukoll.
Korrimenti tar-ras speċjalment dawk rikorrenti, bħal fil-boxers u nuqqas ta’ ossiġnu, jistgħu jħassru l-funzjonijiet tal-moħħ.
Ċirkolazzjoni fqira minħabba tipjip, dijabete, ikel ħażin, pressjoni għolja u kolesterol għoli wkoll jikkawżaw ħsara irreparabbli.
U fl-aħħar nett insibu d-dipressjoni li tnaqqas aktar milli tkisser il- funzjoni tal-moħħ.
Konċentrazzjoni fqira, ħsieb u reazzjonijiet bil-mod u wġigħ jirranġaw jekk id-dipressjoni tonqos.
Għalhekk l-effett fuq il-funzjoni tal-moħħ jiddependi minn liema partijiet ikunu affettwati.
Wieħed irid joqgħod attent x’jiekol minħabba li dan ukoll jista’ jkollu effett fuq il-moħħ.
Il-ħut huwa verament tajjeb għall-moħħ.
It-tessut nervuż għandu bżonn l-omega 3 li nsibuhom fil-ħut bħas-salamun.
L-omega 3 huma tajbin ukoll għall-qalb u ċ-ċirkulazzjoni, u permezz tagħhom il-moħħ jakkwista aktar ossiġnu.
Il- lewż u ż-żejt minnhom infushom ukoll huma mimlijin bl-omega 3.
Il-vitamini B huma vitali għal moħħ b’saħħtu.
Kul ċereali, żrieragħ, lewż u ħaxix aħdar għall-vitamini B.
Il-proteini fihom is-sustanzi biex il-moħħ jipproduċi l-kimiċi li bihom 12 / 14 iwassal il-messaġġi li jikkontrollaw l-imġiba, l-ormoni u l-attività fiżika.
Għalhekk agħżel il-laħam jew ħut u, jekk inti veġetarjan, ħu l-bajd, prodotti tal-ħalib, legumi, lewż u żrieragħ.
Frott frisk u ħxejjex, li idealment għandna nieħdu bejn ħamsa u seba’ porzjonijiet minnhom kuljum, fihom il-vitamini Ċ u E li jnaqqsu r-rata tal-effetti tal- età fiċ-ċelloli tal-moħħ u l-kumplament tal-ġisem, speċjalment jekk il-frott jittiekel nej jew ftit imsajjar.
Il-qamħa sħiħa wkoll fiha l-vitamina E.
Suppliment ta’ dawn il- vitamini f’forma ta’ pilloli, għalkemm mhumiex tajbin daqs dawk ġejjin min-natura, huma biżżejjed għal min ma jistax, għal xi raġuni jew oħra, jixtrihom u jsajjarhom.
Fl-aħħar nett importanti li nixorbu litru jew tnejn ilma kuljum biex innaqqsu n-nixfa fiċ-ċelloli nervużi.
Il-veleni hemm bżonn nevitawhom.
It-tipjip jagħmel ħsara tripla lill-moħħ, billi jagħmel ħsara lill-arterji, inaqqas il-livelli tal-ossiġnu u jwassal madwar 4,000 velenu potenzjalment ta’ ħsara kbira.
Ammonti żejda ta’ alkoħol joqtlu ċ-ċelloli tal- moħħ, bil-konsegwenza ta’ ħsara permanenti fil-funzjoni tiegħu.
Bejn żewġ u tliet grokkijiet kuljum, jew minn erbatax sa wieħed u għoxrin fil-ġimgħa, huma livelli aċċettabbli kemm għan-nisa kif ukoll għall-irġiel.
Il-melħ li nieħdu kuljum irid ikun inqas minn kuċċarina mimlija, biex inżommu l-pressjoni baxxa.
L-agħar velenu li l- bniedem jista’ jieħu għad-dannu tal-moħħ huwa d-droga.
Il-kannabis, jew ħaxixa, fiha mal-400 kimika velenuża aktar minn sigarett tat-tabakk normali, u tista’ żżid ir- riskju tad-dipressjoni b’seba’ darbiet aktar.
L-amfitamina u l-ecstasy ukoll jikkawżaw ħsara temporanja jew permanenti fil-moħħ.
13 / 14 Anke l-mistrieħ tal-moħħ hemm bżonnu.
Sib ħin biex tkun kreattiv, tilgħab, tisma’ l-mużika, tpinġi, tħit, issajjar… insomma, dak li tieħu gost tagħmel.
Kun eqreb lejn in-natura b’xi ħarġa fil-kampanja, tosserva l-ħajja, il-baħar, l-għasafar u l- ward.
Tgħallem immedita u ħalli moħħok jimraħ.
Xi daħka jew xi bluha kultant tagħmel tajjeb ukoll għax dan jista’ jgħin lill-moħħ.
Is-sodisfazzjon filli titħallat ma’ oħrajn u ssir parti mill-komunità huwa wieħed mill-aħjar mezzi biex iżżomm moħħok żagħżugħ u attiv.
B’komunità nfissru l-familja, ħbieb, knisja, każini jew oħrajn.
Ittra jew telefonata jistgħu jkunu tajbin biżżejjed daqs li tiltaqa’ wiċċ imb wiċċ.
Dawn il-kuntatti jipprovdu suġġetti u aħbarijiet lill-moħħ fuqiex jaħseb u għal xiex jirreaġixxi.
Fl-aħħar nett, għin lil moħħok kemm tista’.
Dan billi tikteb lista ta’ affarijiet li trid tagħmel, tixtri, eċċ.
, u poġġihom fejn tarahom.
Meta xi ħadd jgħidlek xi ħaġa ibqa’ rripetiha f’qalbek.
Il-ġuħ u l-għeja jnaqqsu l-ħila tal-moħħ, għalhekk kul regolari u strieħ meta hemm bżonn.
Uża calculator, djarju u pinna.
Żomm l-istess oġġetti dejjem fl-istess post.
Ħu l-ħin tiegħek biex taħseb.
Il-paċi u l-kwiet jgħinu ħafna.
Mill-banda l-oħra isma’ u ara l-mezzi ta’ komunikazzjoni u l-midja għax dawn iżommuna informati u jġeddulna l-interess fil-ħajja.
(Meħuda u adattata minn “Kitbiet, Artikli, Tagħrif” ta’ R.
Aloisio, http://lezzjonijiet.
webs.
com) 14 / 14.
L-UNIVERSITÀ TA’ MALTA IL-FAKULTÀ TAL-ARTI ID-DIPARTIMENT TAL-MALTI MAL1031 IR-REGOLI TAL-KITBA MALTIJA FIL-PRATTIKA 2 ĦIN : Sagħtejn u nofs IKKOREĠI S-SILTIET KOLLHA (100 MARKA) Int u tikkoreġi, żomm f’moħħok dawn il-punti importanti:  Dan huwa eżami tar-regoli ortografiċi.
Mela xogħlok hu li tikkoreġi l-iżbalji tal-ortografija biss (mhux l-għażla tal-vokabolarju, is-sintassi, l-istil, eċċ.
 Ikkoreġi bl-aħmar u b’mod li jingħaraf ċar.
 Tinsiex li l-korrezzjoni tiegħek għandha tkun aġġornata mal-aħħar bidliet fl-ortografija, jiġifieri tkun skont id-Deċiżjonijiet 1 (Kunsill tal-Malti, 2008).
 Dan l-eżami jiswa bħala 70% tal-marka finali ta’ din it-taqsima-studju.
It-30% l-oħra huma l-marki marbutin mas-siltiet li saru matul il-kors.
Silta 1: Biex tapplika għall-passaport Meta tapplika għall-passaport l-ewwel darba (Persuni ta’ ’l fuq minn 18-il sena): Jekk inti ċittadin Malti, inti eliġibbli għall-passaport Malti.
Ikollok bżonn li takkwista l-applikazzjoni Formola A mingħand:     l-Uffiċċju tal-Passaporti l-għases tal-pulizija il-kunsilli lokali, jew l-aġenziji tal-ivvjaġġar Timla l-formola tal-applikazzjoni b’mod ċar u preċiż.
Agħti attenzjoni speċjali għad-dati tat-twelid mitluba.
Ħudha għand rakkomandant.
Ir-rakkomandant għandu jkun persuna professjonali (jew qassis) li jkun ilu jafek mill-inqas sentejn.
Ir- 1 rakkomandant tiegħek għandu jimla l-parti relevanti tal-formola tal-applikazzjoni kif indikat.
Tirritorna l-formola tal-applikazzjoni l-uffiċċju tagħna billi:  Teħodha personalment l-uffiċċju tagħna.
Għandek dejjem iġġib il-karta tal- identità miegħek meta tiġi, għax inkella l-applikazzjoni tiegħek ma tiġix aċċettata.
 Neħdulek ir-ritratt (xbieha bijometrika tal-wiċċ) u l-marki tas-swaba’ fl- uffiċċju tagħna.
Dan ir-ritratt ikun stampat fuq il-passaport ġdid tiegħek.
Tħallas tariffa ta’ €70 meta tissottometti l-applikazzjoni.
Naċċettaw ħlas bi flus kontanti, b’ċekk u bil-cards tal-banek kollha ewlenin (permezz tal-magni EPOS).
Peress li għandek tiġi personalment biex titteħidlek xbieha bijometrika tal-wiċċ permezz tal-magni tar-ritratti speċjali tagħna u l-marki tas-swaba’, applikazzjonijiet bil-posta ma jistgħux jiġu aċċettati.
Għandek tiġbor personalment il-passaport tiegħek wara erbat ijiem ta’ xogħol.
Jekk il-formola tal-applikazzjoni ma tkunx mimlija sew, nikkuntattjawk għal xi informazzjoni li tkun nieqsa.
F’dawn il-każi l-applikazzjoni tiegħek tista’ tieħu żmien itwal biex tiġi proċessata.
Tkun mitlub li turi l-karta tal-identità tiegħek meta tiġi biex tiġbor il-passaport tiegħek.
2 Jekk ikollok bżonn, aħna noffru servizz fl-istess ġurnata.
Dan is-servizz hu offrut għall-prezz ta’ €120, hi x’inhi l-età tal-applikant.
Ejja l-uffiċċju tagħna u ġib miegħek il-formola tal-applikazzjoni mimlija kif indikat hawn fuq.
Jekk l-informazzjoni relevanti tkun kollha korretta, aħna nilqgħu t-talba tiegħek f’erba’ sigħat.
Jekk tiġi qabel l-10.
00 ta’ filgħodu nhar ta’ Tnejn, nhar ta’ Tlieta, nhar ta’ Ħamis jew nhar ta’ Ġimgħa, tkun tista’ tiġbor il-passaport urġenti tiegħek dakinhar stess.
Jekk tiġi nhar t’Erbgħa qabel is-14.
00, tkun tista’ wkoll tiġbor il-passaport tiegħek dakinhar stess.
Dan japplika biss sakemm il-passaport ma jkunx mitluf/misruq jew jekk il-passaport ta’ qabel ma kienx maħruġ għal perjodu limitat ta’ żmien.
Fis-sigħat l-oħra tal- uffiċċju u nhar ta’ Sibt, passaporti urġenti jinħarġu wara l-ġurnata ta’ xogħol li jmiss.
Meta tapplika għal passaport ġdid għall-ewwel darba (Persuni taħt it-18-il sena):  Minuri taħt it-18-il sena għandu jkollhom passaport personali tagħhom.
 Minuri bejn is-16 u t-18-il sena jkollhom passaport validu għal 10 snin; ikun validu għal 5 snin jekk huma bejn l-10 u l-15-il sena u validu għal sentejn jekk għadhom taħt l-10 snin.
Meta tapplika għall-passaport tat-tifel/tifla tiegħek, jekk jogħġbok, imla l-formola tal-applikazzjoni, u żgura ruħek li d-dettalji li timla huma korretti.
Hu meħtieġ li ż- żewġ ġenituri jagħtu l-kunsens tagħhom billi jiffirmaw l-applikazzjoni fil-preżenza tar-rakkomandant f’Sezzjoni 7.
Ir-rakkomandant, minbarra Sezzjoni 7, għandu jiffirma Sezzjoni 8 tal-formola tal-applikazzjoni u ritratt wieħed ta’ daqs 40mm x 3 30mm tat-tifel/tifla tiegħek.
Dawn is-sezzjonijiet għandhom jimtlew għall-minuri kollha taħt it-18-il sena.
Ejja l-uffiċċju tagħna flimkien mat-tifel/tifla tiegħek jekk hu/hi għandu/ha 6 snin jew aktar.
Jekk jogħġbok ġib miegħek:   il-formola tal-applikazzjoni mimlija u ffirmata miż-żewġ ġenituri il-karta tal-identità taż-żewġ ġenituri  żewġ ritratti identiċi bil-kulur tat-tifel/tifla tiegħek meħudin reċenti fuq sfond abjad (wieħed minnhom għandu jkun iffirmat mir-rakkomandant)  il-passaport, jekk hu l-każ, li fih kien hemm inkluż/a t-tifel/tifla tiegħek biex jitneħħa/titneħħa minn dak il-passaport  il-passaport, jekk hu l-każ, tat-tifel/tifla tiegħek jekk hu/hi kien diġà nħariġlu/inħarġilha dokument tal-ivvjaġġar Jekk it-tifel/tifla tiegħek għandu/ha iktar minn 14-il sena u għandu/għandha karta tal-identità valida, mhux meħtieġ li ġġib ritratti ffirmati.
Ir-ritratt tiegħu/tagħha (xbieha bijometrika tal-wiċċ) jittieħed fl-uffiċċju tagħna.
Dawk ’il fuq minn 12-il sena jridu jitteħdulhom ukoll il-marki tas-swaba’ meta japplikaw għall- passaport.
Jekk it-tifel/tifla tiegħek għandu/ha 16-il sena jew iktar tħallas €70 bħala tariffa tal-applikazzjoni, €35 jekk l-età hi bejn l-10 u l-15-il sena u €14 jekk l-età hi taħt l-10 snin.
Jekk tenħtieġ il-passaport tiegħek urġenti, tħallas €120 (kull età) u tkun tista’ tiġbor il-passaport wara erba’ sigħat.
4 Jekk il-passaport mhux meħtieġ urġenti, tkun tista’ tiġbor il-passaport tat- tifel/tifla tiegħek mill-uffiċċju tagħna wara erbat ijiem ta’ xogħol, sakemm aħna ma kellniex għalfejn nikkuntattjawk minħabba xi informazzjoni nieqsa.
Meta tiġi l- uffiċċju tagħna, dejjem ġib miegħek il-karta tal-identità tiegħek.
Meta tissottometti applikazzjoni urġenti: L-uffiċċju tagħna jipprovdi wkoll servizz ta’ emerġenza fuq bażi ta’ 24 siegħa.
F’dawn il-każijiet, wieħed għandu jikkuntattja l-awtoritajiet tal-immigrazzjoni fl- Ajruport Internazzjonali ta’ Malta fuq in-numru 2122 2941.
Il-ħlas għal dan is- servizz huwa ta’ €165, kull età.
Dokument ta’ Urġenza: Dan huwa dokument li jista’ jintuża minflok passaport u huwa validu biss għall-vjaġġ biex toħroġ barra minn Malta.
Jinħareġ lil ċittadini Maltin għall-ħlas ta’ €8.
Ikun meħtieġ li tiġi l-uffiċċju tagħna u l-għada jinħariġlek dan id-dokument.
Dan id-dokument jinħareġ biss f’ċirkustanzi speċjali.
Dokument ta’ Identità: Jekk inti barrani u għandek bżonn passaport ġdid sakemm qiegħed Malta u la hemm ambaxxata, kummissjoni għolja jew konslu li jirrappreżenta l-pajjiż tiegħek, l- uffiċċju tagħna joħroġ dokument li jkun jista’ jintuża minflok passaport regolari għall-vjaġġ tiegħek lura f’pajjiżek.
Dan is-servizz hu mogħti għall-ħlas ta’ €8.
5 Ikollna bżonn id-dettalji tat-titjira tiegħek, inklużi d-data u l-ħin tat-tluq u d- destinazzjoni tiegħek.
Jekk jogħġbok imxi fuq l-istruzzjonijiet 1 u 2, dwar “Meta wieħed japplika għall-passaport l-ewwel darba” (Persuni ta’ ’l fuq minn 18-il sena) u ejja personalment l-uffiċċju tagħna.
Jekk il-passaport tiegħek intilef, insteraq jew ġie distrutt, għandek tagħmel rapport fl-għassa tal-pulizija u ġġibu miegħek.
Jinħariġlek dokument ta’ identità fi żmien jumejn.
Biex iġġedded il-passaport tiegħek (Persuni ’l fuq minn 18-il sena): Il-passaport tiegħek jiskadi kull 10 snin (jekk ma jkunx hemm restrizzjonijiet).
Jekk jogħġbok kun żgur li l-passaport tiegħek ma jkunx skada qabel ma tivvjaġġa.
Biex iġġedded il-passaport tiegħek ikun meħtieġ li takkwista l-formola tal- applikazzjoni relevanti.
Ġib il-formola tal-applikazzjoni flimkien mal-karta tal- identità u l-passaport li għandek bħalissa.
M’hemmx bżonn il-firma tar- rakkomandant fuq l-applikazzjoni.
(Adattata minn http://www.
passaporti.
gov.
mt/Page.
aspx?pageid=492&lid=2) Silta 2 It-Tfulija fid-dar ta’ Triq San Piju X Jgħidu li kienet xitwa qalila dik tal-1947.
Kien għamel ħafna maltemp u saħansitra niżlet il-borra, u waqt li l-majjistra kienet qed taħsilni kienet faqqgħet sajjetta u mar id-dawl ta’ kullimkien.
Kull meta z-zija Nena kienet issemmi dan l-episodju kienet tikxef l-abjad t’għajnejha kollu qisha se tirrakkonta t-tmiem ta’ traġedja Griega.
Qatt ma stajt nifhem 6 għalfejn kienu għamlu dak l-għaġeb kollu.
Forsi ħasbu li s-sajjetta kienet laqtet il-banju u li meta jiġi d-dawl se jsibu li għandhom f’idejhom tarbija mbaskta donnha statwa ta’ Pompej; jew forsi immaġinaw li kont se negħrqilhom ġo sitt pulzieri ilma; jew inkella meta semgħuni nħanġar (għax ma naħsibx li bqajt lura) ħasbuni qed nibża’ mid-dlam.
Insew li kont qattajt disa’ xhur sħaħ fid-dlam mingħajr l-iċken tgergira.
Għammduni s-Sibt 20 tax-xahar u l-parrinijiet kienu l-uniċi żewġ nanniet li kien fadal ħajjin; in-nanna Mananni omm ommi, u n-nannu Ċensu missier missieri.
In-nanna tatni l-isem ta’ żewġha: Franġisku, u n-nannu tani Anthony, għal Sant’ Antnin li tant kien devot tiegħu.
u forsi wkoll għal dak ħuh li kien miet tarbija.
(Fil-fatt in-nannu Ċensu miet proprju nhar il-festa ta’ Sant’ Antnin għaxar snin wara.
) Imma meta ġew għal ismi ħabtu se jinqalgħu l-problemi.
Dan l-isem Trevor minn fejn sabuh fi tmiem l-1947? Meta kienu l-Eġittu, ommi u missieri ltaqgħu mal-koppja Millie u Trevor Meadows.
Hija kienet Maltija u huwa Ingliż, pilota fl-RAF.
Kienu saru ħbieb kbar u ommi kienet tgħidilna li qatt ma rat ġentlom akbar mis-Sur Meadows.
Missieri kien jgħid li d-definizzjoni ta’ English gentleman hija faċli: Mr Trevor Meadows.
Sfortunatament is- Sur Meadows miet fil-gwerra waqt l-azzjoni, u meta sentejn wara tfaċċajt jien xtaqu li jsemmuni għalih.
Imma ommi bdiet titħasseb.
tgħid kien hemm qaddis b’dak l-isem? Missieri kien qalilha li jekk m’hemmx San Trevor ma jimpurtax, forsi dan binhom se jkun l-ewwel wieħed.
Ma setax ħa falzastikka akbar minn dik! In-nannu Ċensu kien beda jfittex biex jara jekk kienx jeżisti qaddis b’dak l-isem u wara riċerka estensiva, solennement iddikjara li dan kien qaddis li jeżisti tassew.
Imma kif se jikkonvinċu lill- Arċipriet Brincat? Għalhekk iddeċidew li ismi jkun Trevor-Joseph u li, jekk lanqas dan 7 ma jgħaddi mill-għarbiel tal-arċipriet, isemmuni Noel.
Ommi kienet tgħid li meta missieri u l-parrinijiet ġew lura mill-knisja (għax hi kienet għadha fis-sodda) l-ewwel ħaġa li staqsiet lil missieri kienet, “X’jismu t-tifel?” Issa hawn nixtieq ngħid li qabel ma ktibt dan kollu, fettilli nfittex fuq l-internet biex nara jekk dan San Trevor jeżistix tassew.
Telgħu diversi links, imma l-ebda waħda ma kellha x’taqsam ma’ qaddisin.
L-aktar waħda interessanti li sibt kienet: St Trevor: patron saint of cufflinks!!! Sa ma għamilt l-eżamijiet tal-livell ordinarju bqajt inġib ismi sħiħ: Trevor-Joseph Zahra, iżda peress li kulħadd kien jafni biss bħala Trevor, iddeċidejt li nwaqqa’ t-tieni biċċa.
b’apoloġija kbira lil San Ġużepp.
Ommi tgħid li tkellimt kmieni.
“Kont għadek bilkemm tlaqt timxi u kont diġà tpaċpaċ daqs xiħ!” Darba meta kont għadni tad-dirgħajn, ħaduni ħdejn iz-zija s-soru fl-Istitut ta’ Ġesù Nazzarenu.
Kien hemm soru li kienet toqgħod tinkini apposta biex tarani npaċpaċ.
Jien xejn ma kelli grazzja magħha għax meta naraha tiskanta u tagħmel għaġeb għal kull kelma li ngħid kont nistħajjilha fidila.
Niftakarni fuq dirgħajn ommi, inħares lura minn fuq spallitha waqt li dis-soru tkellimni minn wara dahar ommi.
Qaltli, “La tikber imissek issir qassis u jiena nibda niġi nqerr għandek.
” “Iva,” kont pront weġibtha, “u bħala penitenza nagħtik taħsel dan il-kuritur kollu!” (Adattata minn Il-Ġenn li Jżommni f’Sikti – Trevor Żahra) 8 Silta 3: Is-sewqan taħt l-effett tad-drogi fl-Ewropa Ħafna mill-inċidenti u l-imwiet li jiġru fit-toroq Ewropej huma kkawżati minn sewwieqa li l-imġiba tagħhom tkun imdgħajfa minn xi sustanza psikoattiva.
L- alkoħol waħdu huwa stmat li huwa responsabbli għal madwar 10,000 vittma fis- sena kawża ta’ inċidenti tat-traffiku fl-Unjoni Ewropea, kwart tal-imwiet tal- inċidenti tat-traffiku kollha.
Ma jeżistux ċifri komparabbli disponibbli għal inċidenti tat-traffiku relatati mad-drogi u mediċini psikoattivi, għalkemm dawn kienu qegħdin jirċievu attenzjoni akbar matul dawn l-aħħar għaxar snin.
L-istudji fuq l- effetti ta’ sustanzi psikoattivi fuq il-prestazzjoni waqt is-sewqan jissuġġerixxu li, filwaqt li kemm id-drogi u kemm sustanzi terapewtiċi jistgħu jaffettwaw is-sewqan, l-effetti u l-firxa tagħhom jistgħu jvarjaw bil-kbir minn sustanza għal oħra.
L-aħħar riċerka tissuġġerixxi li l-kannabis tista’ tnaqqas il-kapaċità tas-sewqan.
L- informazzjoni fuq drogi stimulanti bħall-kokaina, l-amfetamini u l-ekstasi hija aktar imħallta, iżda tissuġġerixxi li dożi qawwijin huma assoċjati ma’ tnaqqis fil- kapaċitajiet.
Madankollu, kejl tal-ħsara li tagħmel kull droga, simili għall- konċentrazzjoni ta’ alkoħol fid-demm, għadu mhux possibbli.
Il-kwistjoni kkumplikata ta’ sewqan taħt l-effett tad-drogi bħalissa qiegħda tkun investigata minn DRUID, proġett importanti tal-UE li beda fl-2006 u li sejjer jibqa’ għaddej sal-2010.
DRUID għandu l-għan li jipprovdi bażi solida fuq livell tal- 9 UE għal regolamenti armonizzati għas-sewqan taħt l-effett tal-alkoħol, drogi u mediċini.
Ħarsa ġenerali lejn il-kwistjonijiet ewlenin 1.
Rapporti ta’ inċidenti ta’ sewqan taħt l-effett tad-drogi spiss jirċievu ħafna attenzjoni mill-midja.
Iżda ftit pajjiżi għandhom għad-dispożizzjoni tagħhom statistika li tista’ toqgħod fuqha dwar il-prevalenza tas-sewqan taħt l-effett tad- drogi.
Abbażi tad-dejta disponibbli huwa diffiċli li tinkiseb evidenza xjentifikament soda dwar l-effetti fuq l-imġiba, il-prevalenza u r-riskju tal-inċidenti.
Il-parti l-kbira tal-istudji għandhom kampjuni żgħar u spiss ikun diffiċli li wieħed jiġġeneralizza mir-riżultati tagħhom.
Minħabba li tirrifletti d-dibattitu xjentifiku fuq l-effetti eżatti tas-sustanzi, id- definizzjoni ġuridika tar-reat tas-sewqan taħt l-effett tad-drogi hija differenti minn Stat Membru tal-UE għal ieħor.
Diversi mediċini psikoattivi, li jistgħu jkunu preskritti u jittieħdu legalment jew mhux legalment, jistgħu jnaqqsu l-kapaċitajiet tas-sewqan.
Fil-preżent, il-pulizija qiegħda ssib diffikultà konsiderevoli sabiex tidentifika b’mod preċiż u malajr is-sewqan taħt l-effett tad-droga meta twaqqaf lil xi ħadd fit- triq.
L-effikaċja ta’ kampanji ta’ informazzjoni għall-prevenzjoni ta’ sewqan taħt l- effett tad-drogi hija inċerta.
Id-destinatarji ewlenin jistgħu ma jkunux qegħdin jisimgħu l-messaġġ, jew jistgħu jkunu qegħdin jinjorawh.
F’bosta Stati Ewropej il-kobor tal-fenomenu ma jiġix studjat.
L-istudji fuq il- prevalenza tad-drogi fost is-sewwieqa ppubblikati bejn l-1999 u l-2007 jipprovdu dejta għal 13-il pajjiż biss mis-27 Stat Membru tal-UE u n-Norveġja.
L-istħarriġ li sar fuq kampjuni tas-sewwieqa fit-toroq, li jistgħu jagħtu stampa rappreżentattiva tal-popolazzjoni kollha tas-sewwieqa, huma disponibbli fi tliet Stati Membri tal-UE u n-Norveġja.
Stħarriġ ieħor jipprovdi dejta fuq l-użu tad-drogi fost sottogruppi speċifiċi ta’ sewwieqa.
Filwaqt li xi wħud mill-istudji kkunsidraw biss sewwieqa involuti f’inċidenti fatali, oħrajn iffukaw fuq kampjuni ta’ gruppi ta’ sewwieqa mweġġgħin, sewwieqa maqtula, sewwieqa involuti f’inċidenti, u sewwieqa suspettati li kienu qegħdin isuqu taħt l-effett tal-alkoħol jew tad-drogi.
Madankollu, ir-riżultati ta’ dawn id-diversi studji mhumiex xjentifikament komparabbli.
B’mod ġenerali, il-kannabis hija l-aktar sustanza illeċita komuni.
B’mod ġenerali, l-evidenza tipponta lejn prevalenzi ħafna ogħla kemm ta’ drogi u kemm ta’ drogi preskritti, spiss imħalltin mal-alkoħol, fost sewwieqa involuti f’inċidenti jew issuspettati li kienu qegħdin isuqu taħt l-effett tad-drogi jew tal-alkoħol.
L- iskarsezza ġenerali ta’ informazzjoni għadha hemm minkejja rakkomandazzjoni li saret fl-2002 mill-grupp ta’ ħidma espert tal-Kummissjoni Ewropea fuq id-drogi, il- 11 mediċini u s-sewqan li s-sewwieqa kollha involuti f’inċident fatali għandhom jiġu ttestjati għall-użu tal-alkoħol u tad-droga.
Mill-1999 ’l hawn saru aktar minn 30 studju fl-Ewropa kollha fuq il- prevalenza ta’ drogi fost is-sewwieqa.
Madankollu, dawn l-istudji użaw diversi metodi u kampjuni ta’ gruppi differenti ta’ sewwieqa, li jagħmluha diffiċli li wieħed jasal għal konklużjonijiet ġenerali.
In-numru ta’ persuni li ttieħdu bħala kampjuni varja minn inqas minn 50 għal aktar minn 10,000, b’aktar minn terz tal-istudji jirrappurtaw fuq inqas minn 500 individwu.
Il-leġiżlazzjoni jew il-politiki nazzjonali jistgħu jillimitaw ukoll il-firxa u l-komparabilità ta’ studji ta’ prevalenza.
Pereżempju, f’bosta pajjiżi testijiet għal għarrieda fit-triq għad-drogi mhumiex permessi.
F’ċerti pajjiżi jsiru biss testijiet għal drogi, u l-prevalenza ta’ mediċini psikoattivi ma tistax tkun aċċertata.
F’ċerti każijiet, riżultat pożittiv ta’ sewwieq għat-test tal-alkoħol jista’ jwaqqa’ l-ħtieġa ta’ ttestjar għad-drogi, bil-limitazzjonijiet ta’ riżorsi u rekwiżiti ta’ prosekuzzjoni jieħdu prijorità fuq kwalunkwe ħtieġa ta’ ġbir komprensiv ta’ dejta.
Dan hu l-każ fid-Danimarka, fl-Estonja, fl-Irlanda u fil-Portugall.
L-istudju Franċiż SAM, wieħed mill-aktar studji estensivi f’dawn l-aħħar snin fuq dan is-suġġett, seta’ jsir bis-saħħa ta’ bidla fil-Kodiċi tat-Triq nazzjonali li tobbliga lill-pulizija f’ċirkustanzi determinati, li tittestja lis-sewwieqa kollha għad-drogi.
Bl-għajnuna tal-EMCDDA u tad-Direttorat Ġenerali għat-Trasport tal-Kummissjoni Ewropea, tfasslet gwida internazzjonali ġdida għall- 12 istandardizzazzjoni ta’ disinji tal-istudji.
Din tqis id-differenzi bejn leġiżlazzjoni u l-politiki ta’ ttestjar tal-pajjiżi, u tipprovdi ’l fuq minn mitt rakkomandazzjoni maqsumin f’oqsma sekondarji ta’ mġiba, epidemjoloġija u tossikoloġija.
Ħafna mill-pajjiżi Ewropej jieħdu approċċ wieħed minn tnejn għad- definizzjoni tar-reat ta’ sewqan taħt l-effett tad-drogi.
Ħdax-il pajjiż jippenalizzaw biss sewqan b’kapaċitajiet imnaqqsa, kemm jekk ikun ikkawżat minn drogi u kemm jekk minn mediċini.
Pajjiżi oħrajn adottaw politika ta’ “tolleranza żero” billi jippenalizzaw kull sewqan wara t-teħid ta’ drogi.
F’seba’ pajjiżi, dawn iż-żewġ approċċi huma mgħaqqdin f’reazzjoni maqsuma fi stadji għal min jikser il-liġi b’sewqan taħt l-effett tad-drogi.
Xi wħud mill-pajjiżi li għandhom “tolleranza żero” ma jagħmlux distinzjoni bejn mediċini psikoattivi u drogi, filwaqt li oħrajn jagħmlu.
Fil-Finlandja u fl-Iżvezja għaddew liġijiet ġodda ta’ tolleranza żero għal drogi wara l-esperjenza li r-reat ta’ sewqan b’kapaċitajiet imnaqqsa huwa diffiċli ħafna li tingħata prova tiegħu.
F’Ċipru, din il-problema hija indirizzata bil-prosekuzzjoni ta’ sewwieqa bħal dawn għall-konsum illegali ta’ drogi.
Madankollu, il-Belġju u r-Renju Unit jipprojbixxu b’mod speċifiku l-użu ta’ riżultat ta’ test għas-sewqan taħt l-effett tad-drogi bħala prova għal kwalunkwe reat ieħor.
(Adattata minn: Ġabra fil-qosor taċ-Ċentru Ewropew ta' Monitoraġġ dwar id-Drogi u d-Dipendenza fuq id-Drogi) 13.
L-UNIVERSITÀ TA’ MALTA ID-DIPARTIMENT TAL-MALTI ĊERTIFIKAT FIL-QARI TAL-PROVI BIL-MALTI MAL1031 IR-REGOLI TAL-KITBA MALTIJA FIL-PRATTIKA 2 It-Tnejn, 31 ta’ Jannar 2012 (17:30–20:00) IKKOREĠI S-SILTIET KOLLHA Int u tikkoreġi, żomm f’moħħok dawn il-punti importanti: [100 marka]  Dan huwa eżami tar-regoli ortografiċi.
Mela xogħlok hu li tikkoreġi l-iżbalji tal-ortografija biss (mhux l-għażla tal-vokabolarju, is-sintassi, l-istil, eċċ.
 Ikkoreġi billi tħożż sing aħmar taħt kull kelma żbaljata u tikteb il-kelma t-tajba sħiħa fuqha.
 Il-marka ta’ dan l-eżami se tiswa 70% tal-marka finali ta’ din it-taqsima-studju.
It-30% l-oħra huma l-marki marbutin mat-tliet siltiet li saru matul il-kors.
Il-Ħrafa tal-Arloġġ Xi sitta u tletin sena ilu, meta Pawlu Borg “Ta’ Nutari” kien ħalla ’l Malta għall-ewwel darba u rħielha għall-Kanada, kien għadu ħalib ommu fi snienu.
X’kellu? Tmintax-il sena? Ma kellux aktar.
Iżda, ma’ dawn it-tmintax-il sena kellu saħħa ta’ bagħal, bżulija kemm trid u qalb tal-azzar mimlija ħila u tama li ’l quddiem għad isir raġel bħalma kien sar qabel zijuh meta kien mar f’din l-art mimlija xogħol, risq u ġid.
Fi żmien il-Gwerra l-Kbira tal-1914-1918 Pawlu kien daħal suldat f’riġment Kanadiż.
Kienu ġarrewh flimkien ma’ eluf oħra ta’ suldati fi Franza ta’ Fuq, fejn kien tqabad ta’ raġel u għal ftit ma tilifx ħajtu.
U wara li dar nofs id-dinja reġa’ sab ruħu l- Kanada.
U billi kien bieżel malajr sab xogħol ta’ qligħ il-flus u biż-żmien faddal kemxa sewwa u biżżejjed biex, jekk irid, jgħix bla ma jaħdem.
Meta ra li ma għandu ħtieġa ta’ ħadd, Pawlu żżewweġ żagħżugħa iżgħar minnu biċċa sew iżda bil-għaqal daqsu; u billi baqgħu jaħdmu t-tnejn, dak kollu li kellhom żiduh.
1 / 13 Minn żwieġu ma’ din il-Kanadiża Pawlu kellu żewġt itfal.
Ftit wara li kien iżżewweġ ħa miegħu ’l omm il-mara billi din kienet tgħix weħedha, ma kellha ’l ħadd u kienet aktarx marradija.
Xi tliet snin qabel bdiet l-aħħar gwerra Pawlu tħajjar jiġi Malta.
Martu ma qaltlux le; u xi xahrejn wara waslu lkoll, qawwijin u sħaħ, il-Port il-Kbir tagħna.
Kien għall-ħabta ta’ dħul ix-xahar ta’ Novembru; u l-ġranet sbieħ tas-sajf ta’ San Martin serqu hekk bl-ikrah qlub dawn iż-żewġ nisa Kanadiżi li qatgħuha li jibqgħu jgħammru Malta għalkollox.
Dan kien qed jistenna Pawlu, li kien ilu dawk is-snin kollha miftum minn art twelidu.
U dik is-siegħa kiteb lil min kien ħalla biex jeħodlu ħsieb ħwejġu biex jeħles minn kollox u biex jibgħatlu xi ntietef għeżież li kien ħalla warajh, fosthom armi tal-kaċċa, ġabra sħiħa ta’ arloġġi ta’ kull għamla u xi ftit kotba sbieħ li kien ħassel kemm dam imsiefer.
Billi Pawlu u niesu kienu draw jgħixu fi djar għalihom, ’il bogħod min-nies, dawn ħadu villa qadima qrib ir-raħal ta’ nies Pawlu – dar kbira li kien ilha żmien ma tinkera għaliex kienu jgħidu li kien fiha l-fatati u l-waħxijiet.
Iżda n-nies “ta’ barra” ma jibżgħux mill-waħxijiet, u Pawlu kien dara bħalhom.
U f’qasir żmien din id-dar tbiddlet bħal-lejl min-nhar u kull min jgħaddi minn ħdejha kien jixtieqha tiegħu.
Pawlu xtara wkoll daqsxejn ta’ karozza, u xi drabi kien joħroġ dawra lill-mara u lit-tfal, jew jeħodhom il-Belt jaraw xi film sabiħ.
Ix-xiħa kienet tibqa’ waħedha d-dar billi, kif għedna qabel, saħħitha kienet dgħajfa u aktar issibha fis-sodda milli le.
Lejla waħda tax-xitwa, xi siegħa wara li Pawlu u niesu kienu ħarġu u niżlu l- Belt, u xħin kien għadu kemm raxxax id-dlam, il-kelb tal-għassa li Pawlu kien iħallih jiġri mal-ġnien meta hu jkun barra nfexx jinbaħ kemm jiflaħ.
Kellu għaliex 2 / 13 jagħmel daqshekk storbju, miskin! F’dak il-waqt tlieta min-nies kienu qabżu ċ-ċint tal- ġnien u kienu resqin lejh minn tliet inħawi.
Wieħed minn dawn it-tlieta beda riesaq lejn il-kelb biex jonsbu; it-tnejn l-oħra daħlulu minn warajh bil-mod il-mod, ħatfuh, dawrulu xkora ma’ rasu u ħanxrulu għonqu f’kemm ili ngħidlek.
Ix-xiħa, minn fuq is-sodda fejn kienet, semgħet il-ħsejjes fil-ġnien, u twerwret.
Iżda x’tista’ tagħmel waħedha? Baqgħet liebsa tistenna u tittama li dak li ħasbet mhux minnu.
It-tliet żgħażagħ ta’ qattagħni li kienu basru li Pawlu għandu xi sold sewwa kien ilhom żmien jgħassu d-drawwiet tiegħu u ta’ niesu.
Kienu jafu wkoll kemm-il tieqa kien fiha l-villa, liema twieqi ma kienx fihom ħadid u liema waħda kienet tkun miftuħa matul il-lejl.
Kif qatlu l-kelb, l-ewwel ma rħewlha għall-katusa li tagħti għat-tieqa ż-żgħira li aktarx dejjem miftuħa, u li f’din il-lejla anqas kienet imsakkra.
Hekk kif l-ewwel ħalliel ixxabbat mat-tieqa u daħal u tat-tieni kien qed ideffes siequ biex jidħol warajh, ix-xiħa ħassithom u bdiet twerżaq u tixher qisha indannata.
Mat-twerżiq tagħha, dawl ħadrani, ilellex u jgħammex, beda jpetpet f’wiċċ l-ewwel ħalliel, u ma’ dan id-dawl feġġ wiċċ sfajjar f’nofs id-dalma, donnu ta’ qamar, u bdew jinstemgħu qniepen idoqqu, sriedek jiddnu u ilħna donnhom ta’ rwieħ mitlufa jfaqqgħu d-daħk.
Il-ħallelin ittarrxu bil-biża’.
Dak li kien daħal l-ewwel, b’leħen imwerwer qal lil sħabu: “Isaw l-aħwa! Naħarbu għax ġej il-ħares għalina!” Dak li kien għadu nofsu barra mxerref mat-tieqa, qabeż għal isfel, kiser waħda minn saqajh u baqa’ fejn kien, jingħi 3 / 13 u jokrob, filwaqt li t-tnejn l-oħra għosfru: u l-pulizija damet jumejn tfittixhom qabel ma sabithom moħbijin f’wied, b’demmhom imħassar bil-qatgħa li kienu ħadu.
Meta Pawlu, martu u wliedu waslu d-dar, xi siegħa wara din ix-xalata, sabu ’l omm il-mara mitluqa għal mejta, qisha waħda tatha sfiċċa.
U meta staqsewha x’ġara, ftit wara li stejqret, qaltilhom li sabuha ħajja minħabba l-arloġġ il-kbir, ta’ wiċċu qamar, li Pawlu kien xtara meta kien il-Kanada u li kien swielu ma nafx kemm, u li meta ttih il-ħabel tal-qawmien kien jgħaġġeb lil kulħadd.
Kien iġennen misraħ sħiħ bl-għajjat li jibda jgħajjat, barra milli jdum jixgħel u jitfi u jarmi dwal ta’ kull lewn ma nafx kemm.
Dakinhar filgħodu ż-żewġt itfal ta’ Pawlu kienu ħaddmuh biex jagħtu qatgħa lil nannithom meta tkun weħedha filgħaxija; u b’hekk mingħajr ma basru aktarx li kienu ħelsuha mill-mewt.
(Adattata minn “Il-Ħrafa tal-Arloġġ” – Ġużè Ellul Mercer) 2.
L-aċċessibilità f’kollox u għal kulħadd L-aċċessibilità tfisser li programmi, informazzjoni, servizzi, attivitajiet, opportunitajiet u faċilitajiet li huma miftuħa għall-membri kollha tas-soċjetà jew xi parti minnha jkunu verament miftuħa għal kull min jixtieq jipparteċipa fihom mingħajr eċċezzjoni, f’dan il-każ minħabba d-diżabilità tiegħu jew tagħha.
Meta ngħidu aċċessibilità rridu nifhmu aċċessibilità fis-sens wiesa’, jiġifieri aċċessibilità fiżika għall-ambjent ta’ madwarna, għat-tagħrif u l-komunikazzjoni, għas-servizzi tas-saħħa, l-edukazzjoni, ix-xogħol, id-divertiment, it-trasport, it- 4 / 13 teknoloġija, eċċ.
L-idea prinċipali mhix li tipprova tbiddel il-persuni b’diżabilità, għax dan mhux possibbli, iżda li jsir dak kollu raġonevolment possibbli biex inneħħu l-ostakli maħluqa mis-soċjetà u li jikkawżaw id-diżabilità u li b’mod raġonevoli jiġu żviluppati servizzi ta’ sapport.
Pereżempju, hemm bżonn li bini miftuħ għall-pubbliku jkun fiżikament aċċessibbli, it-trasport pubbliku jkun aċċessibbli għal kulħadd, li l-websajts ikunu aċċessibbli anke għall-persuni b’nuqqas ta’ vista, li persuni li jużaw il-lingwa tas-sinjali jkollhom l- interpretazzjoni meħtieġa meta jitolbuha, eċċ.
In-nuqqas ta’ aċċessibilità, fuq kwalunkwe livell, joħloq iżolament għall-persuni li m’għandhomx dan l-aċċess, inaqqas l-opportunitajiet, u jnaqqas ukoll mid-dinjità tal-individwu.
Ħafna drabi din l-esklużjoni, barra li tiswa ħafna f’termini soċjali, tħalli impatt negattiv anki f’termini ekonomiċi.
L-aċċessibilità għal kulħadd tiġi indirizzata bi tliet modi: bil-leġiżlazzjoni, l-edukazzjoni pubblika u servizzi ta’ sapport.
F’pajjiżna, b’mod ġenerali l-obbligi leġiżlattivi qegħdin hemm u jeżistu diġà l-aktar permezz tal-Liġi Opportunitajiet Indaqs (Persuni b’Diżabilità) li permezz tagħha hu illegali li xi ħadd jiddiskrimina kontra xi persuna minħabba d- diżabilità tagħha.
Din il-leġiżlazzjoni tissaħħaħ meta Malta tirratifika l-Konvenzjoni tan-Nazzjonijiet Uniti dwar id-Drittijiet tal-Persuni b’Diżabilità.
Malta diġà għamlet l-ewwel pass billi ffirmat din il-Konvenzjoni, inkluż il-protokoll mhux obbligatorju li hemm magħha: l-edukazzjoni tal-pubbliku dwar l-aċċessibilità huwa suġġett aktar kompless u jrid jitwettaq b’mod konsistenti u fuq medda ta’ żmien.
L-akbar miżura f’dan is-sens hi li l-politika nazzjonali ta’ pajjiżna tassigura li l-maġġoranza assoluta 5 / 13 tal-istudenti b’diżabilità jieħdu l-edukazzjoni tagħhom f’ambjent inklużiv.
Naturalment, hemm il-ħtieġa li kulħadd jagħti s-sehem tiegħu jew tagħha sabiex l- għarfien ta’ dan il-qasam ikun mibni fuq il-prinċipji elenkati f’dan il-manwal.
Dan l- obbligu hu ta’ kulħadd, iżda hu importanti li nenfasizzaw li l-organizzazzjonijiet li jaħdmu f’dan il-qasam għandhom responsabbiltà akbar biex huma jkunu quddiem nett f’din il-kampanja.
Tkun ta’ ħsara kbira ħafna jekk dawn l-organizzazzjonijiet huma stess jipperpetwaw, anke jekk mhux intenzjonalment, attitudnijiet negattivi.
Hi t-tama tal-Kummissjoni Nazzjonali Persuni b’Diżabilità li dan il-manwal jgħin b’mod konkret biex jintlaħaq dan il-għan.
Jeżistu ċirkustanzi fejn persuni b’diżabilità ma jistgħux jipparteċipaw jekk ma jkunx hemm is-servizzi ta’ sapport meħtieġ.
Il-pajjiż hu fl-obbligu li jipprovdi dawn is-servizzi biex tiġi assigurata aċċessibilità sħiħa u reali għall-persuni b’diżabilità.
Ambjent inklużiv ifisser li kulħadd iħossu rrispettat bħala persuna li għandha valur u li għandha postha fis-soċjetà flimkien ma’ ħaddieħor; fejn il-membri kollha tas- soċjetà jikkontribwixxu għall-formazzjoni tal-għanijiet u kulħadd jagħti s-sehem meħtieġ biex jintlaħqu dawn l-għanijiet.
Tajjeb li wieħed jenfasizza li ħafna mis-servizzi intenzjonati primarjament għall- persuni b’diżabilità jagħmlu l-ħajja aktar faċli għaċ-ċittadini l-oħra.
Pereżempju, il-lifts jgħinu persuni anzjani, nies bit-tfal żgħar u persuni li qed iġorru xi oġġetti goffi jew tqal.
Is-sinjali ċari u l-istampi jagħmluha aktar faċli għal kulħadd biex jara u jifhem aħjar.
Wara kollox, aktar ma jkollna aċċessibilità aktar igawdi kulħadd.
Il-kelma “aċċessibilità” tħaddan sitt oqsma differenti: soċjali, 6 / 13 fiżiku, għas-servizzi, għall-komunikazzjoni, għall-informazzjoni, għas-sapport u servizzi meħtieġa.
L-aċċessibilità f’dawn is-sitt oqsma hija kruċjali biex tinkiseb inklużjoni reali.
Filwaqt li l-aċċessibilità kompleta mhux dejjem hija possibbli, ambjent li huwa verament u kontinwament inklużiv jipprova jżid b’mod fundamentali l-livell tal- aċċessibilità.
Aċċessibilità soċjali.
Dan hu l-aċċess għall-imħuħ.
Persuna ma tistax, jew diffiċli, taċċessa servizz jew ambjent fejn hi tħossha mhix milqugħa.
Għalhekk l- attitudnijiet pożittivi huma prerekwiżiti għall-inklużjoni ta’ kull persuna.
Aċċessibilità fiżika.
In-nuqqas ta’ aċċessibilità fiżika taffettwa ħafna persuni b’diżabilitajiet differenti, primarjament persuni b’nuqqas ta’ mobilità u persuni b’nuqqas ta’ vista.
Ħafna anzjani jagħmlu parti minn din il-kategorija.
Huwa faċli li timmaġina li taraġ ikollu impatt negattiv fuq xi ħadd li juża siġġu tar-roti, iżda fil- verità bini aċċessibbli jagħti kas il-bżonnijiet ta’ faxxa wiesgħa ta’ persuni b’diżabilitajiet, li jinkludu dawk li għandhom nuqqas ta’ vista, nuqqas fiżiku, nuqqas ta’ smigħ u nuqqas intellettwali.
Fil-kunċett ta’ aċċessibilità fiżika, wieħed irid jinkludi wkoll it-trasport, id-djar u l-ambjent miftuħ (eżempji: toroq, ġonna, bajjiet, eċċ.
Għal dettalji dwar dan l-aspett, ara: Access for All – Design Guidelines, ippubblikat mill-Kummissjoni Nazzjonali Persuni b’Diżabilità.
Aċċess għas-servizzi.
Jeżisti wkoll nuqqas ta’ aċċess għal programmi edukattivi, l- aktar postsekondarji, ta’ taħriġ, opportunitajiet ta’ xogħol, avvenimenti sportivi, rikreattivi jew kulturali, attivitajiet informattivi u soċjali, fost l-oħrajn.
7 / 13 Din is-sitwazzjoni ma tippermettix lill-persuni b’diżabilità jipparteċipaw b’mod komplet fil-ħajja ekonomika, soċjali u kulturali tal-pajjiż.
Aċċessibilità għall-komunikazzjoni.
Il-komunikazzjoni umana hi dritt, iżda hemm ċirkustanzi fejn in-nuqqas bijoloġiku jostakola li dan iseħħ.
Għall-persuni b’nuqqas ta’ smigħ, b’nuqqas intellettwali, b’nuqqas ta’ vista u li għandhom diffikultà biex jitkellmu, hemm bżonn tibdil jew mezzi alternattivi biex ikollhom aċċess għall- komunikazzjoni.
Dan jinvolvi tibdil fil-mod kif issir il-komunikazzjoni flok bil-kitba biss, issir ukoll bl-awdjo jew bis-sapport uman (eżempju, interpreti tal-lingwa tas- sinjali) jew b’għajnuna teknoloġika (eżempju, speech synthesizer mal- kompjuter).
Aċċess għall-informazzjoni.
Għall-persuni b’nuqqas ta’ vista, b’nuqqas ta’ smigħ, b’nuqqas intellettwali u xi persuni b’nuqqasijiet fiżiċi, ħafna mill-informazzjoni li teżisti mhix aċċessibbli, speċjalment meta dawn ma jkunux supplimentati b’miżuri li jirrenduhom aċċessibbli għalihom.
Dokumenti miktuba mhumiex aċċessibbli għall-persuni b’nuqqas ta’ vista jekk dawn ma jkunux ukoll fuq awdjo jew b’mod elettroniku.
Dan il-format jirrendi din l-informazzjoni aċċessibbli għal xi persuni b’nuqqas fiżiku.
It-televixin mhux aċċessibbli għal persuni b’nuqqas ta’ vista jew b’nuqqas ta’ smigħ sakemm dawn ma jkunux akkumpanjati minn deskrizzjoni awdjo, sottotitoli jew/u interpretazzjoni bil-lingwa tas-sinjali.
Pubblikazzjonijiet jistgħu jkunu aċċessibbli għall-persuni b’nuqqas intellettwali jekk jiġu ppubblikati wkoll f’format faċli biex taqrah.
Aċċessibilità għas-sapport u servizzi meħtieġa.
Minkejja kollox, hemm ċirkustanzi fejn, jew għax l-ambjent għadu mhux aċċessibbli biżżejjed jew 8 / 13 minħabba li n-natura tan-nuqqas bijoloġiku hi severa ħafna, il-persuna b’diżabilità jkollha bżonn ta’ sapport, biex verament tkun inkluża u tipparteċipa b’mod sħiħ fil- komunità fejn tgħix.
Dan is-sapport ma għandux jitqies bħala karità jew preferenzi imma bħala għodda biex jiġu rrealizzati d-drittijiet umani ta’ dawn il-persuni u anke bħala element essenzjali biex ikun hawn il-ġustizzja soċjali.
Eżempju ta’ dan hu li numru żgħir ta’ persuni b’diżabilità ma jistgħux jaħdmu u għalhekk l-Istat għandu jiggarantilhom dħul finanzjarju adegwat permezz ta’ pensjoni.
Nemex Tista’ tgħid li fl-ewwel jumejn bilkemm ħarġu mil-lukanda ħlief biex jieħdu l-kolazzjon fil-lukanda stess u biex jieklu f’restorant Taljan żewġ passi ’l bogħod minnha.
Imbagħad hu insista li jdawwarha mal-aqwa mkejjen ta’ Londra, belt li għal xi raġuni stramba Denise qatt ma kienet żaret, għalkemm marret kemm-il darba fost oħrajn f’Ġinevra, Pariġi u Ruma – b’din tal-aħħar il-favorita tagħha.
Kien sabha ftit bi tqila biex jikkonvinċiha jiġu hawn għal qamar il-għasel hekk li spiċċat tgħidlu fl-aħħar b’daħka nkejjuża, “Qed inċedihielek din għax għalissa se nkun qed inċedilek kollox, pajjiż in- nemex qatt ma għoġobni.
” Min jaf għaliex? Familtha, għalkemm bin-negozju, kienu magħrufa sa minn żmien Żemżem bħala filo-Taljani imma mhux minn dawk ta’ rashom sħuna.
Fil-fatt, wara t- Tieni Gwerra Dinjija kienu żiedu qatigħ ir-rabtiet kummerċjali ma’ kumpaniji Ingliżi.
9 / 13 Fuq proposta tiegħu għamlu sensiela ta’ ġranet bi programm fejn kuljum ibakkru kmieni u jżuru tnejn jew tliet postijiet importanti fil-belt, bih bħala gwida ħalli jkun jista’ juriha kemm kienet preġudikata għalxejn kontra Londra.
Fuq proposta tagħha ftiehmu li ma jiklux f’nofsinhar ħalli ma jitilfux ħin u jieħdu kolazzjon kbir filgħodu jekk hemm bżonn, biex filgħaxija jindafru sew f’restoranti tajba u jibdlu lejl wara l-ieħor, minn Ġappuniż, għal Spanjol, għal Franċiż, u b’hekk jieħdu qies ta’ kemm wieħed jista’ jiekol tajjeb f’dil-belt.
Dawn il-proġetti ma twettqux kif tfasslu.
Ma ddejqux b’hekk.
Daħku b’kemm qed ikunu patetiċi għax kulma jippjanaw qed imurilhom żmerċ u qed iduru bl-aktar mod imħarbat ma’ Londra mielsa f’rebbiegħa mill-isbaħ, bil-veduti u r-restoranti u l-klabbs tagħha, li raw u ma rawx, żaru u ma żarux.
L-ewwel nett, rari kienu jilħqu l-kolazzjon ta’ filgħodu.
Bdew iġibu ruħhom qisu din l- ewwel darba li qed jorqdu ma’ xulxin.
La qed jitilqu tard mil-lukanda, il-pjanijiet ta’ Anġlu biex ilaħħqu jżuru tlieta jew erba’ mkejjen ta’ interess sa filgħaxija sfrattaw.
La mhumiex jilħqu jieħdu l-kolazzjon filgħodu, it-tentazzjoni biex jieqfu jitrejqu xi mkien f’nofsinhar u jixorbu xi ħaġa kibret hekk li ma setgħux iwarrbuha.
Ħaġa li kompliet tnaqqas il-ħin li matulu setgħu jduru mat-toroq, il-mużewijiet, u l-ġonna tal- belt.
Tal-anqas il-programm taż-żjara ta’ restorant differenti filgħaxija segwa l-aġenda għalkemm mhux l-ewwel darba li kienu jaslu aktar tard mill-ħin mistenni.
Imbagħad il-fatt kien li, barra milli jżuru l-postijiet l-aktar imfittxija fil-belt, hu ried juriha wkoll fejn kienu marru u qagħdu jixorbu Nicki u hu meta għaddew xahrejn hawn snin 10 / 13 ilu.
Hi xejn ma ddejqet b’dan.
Anzi kienet hi li pproponiet/proponiet li f’tal-inqas tnejn mill-pabbs li xtaq juriha, fejn daħlu ftit waranofsinhar, jieqfu jieklu.
“Inbidel minn żmienek?” staqsietu kurjuża huma u jixorbu l-inbid abjad kiesaħ, bi prezz għoli żżejjed.
“Xi ftit,” qal iħares madwaru mingħajr ma deher wisq imdejjaq.
U anke t-toroq tal- madwar donnhom imtlew b’nies ġodda.
“Ħlief Indjani u Afrikani ma rajtx,” qaltlu.
“Iva, ma tantx qed tara minn tan-nemex li jogħġbuk!” “Issa tkunx razzist,” widdbitu.
“Jien?” skanta.
“Meta tgħajjar lill-Ingliżi bin-nemex ma tkunx qed tkun razzista?” Qabel minnufih mal-proposta tagħha li jordnaw l-ikel.
U xorbu aktar inbid.
Baqgħu wara l-ikel jixorbu ftit ieħor, hu jirrakkontalha x’kien għamel ma’ ħuh meta kienu joqogħdu fit-triq ta’ wara fejn jinsab dal-pabb.
Hi qagħdet tisma’ r-rakkonti tiegħu bi tbissima kbira, tiggostah.
Hu induna u qalilha, “Issa meta mmorru Ruma trid tgħidli tiegħek int.
” “Mela le!” wegħditu, u pront kienet se ssaqsi meta se jmorru Ruma imma hu reġa’ telaq bi praspura oħra ta’ Nicki.
Kienu mlaħalħa sew meta ħarġu mill-pabb jitkellmu b’leħen ogħla minn ta’ nies oħra għaddejjin fit-triq.
Biex tgħaxxaqha hu żbalja t-triq u wara ftit indunaw li qed jitbiegħdu minn fejn riedu jmorru, l-istazzjon tal-underground li kienu waslu fih.
Sakemm sabu triqithom lura għadda ftit tal-ħin, l-eċitament ta’ ftit ilu majna sew huma u għaddejjin minn toroq bi ħwienet tal-ikel u ħwejjeġ u żraben irħas.
qishom tal-Monti.
11 / 13 Ma setax jonqos li minn din l-avventura Denise fittxet li tislet lezzjoni dwar kif l-aħjar iġibu ruħhom għal li baqa’ mill-mawra tagħhom, li diġà riesqa lejn nofsha.
“Qed nixorbu wisq!” ilmentat għal darba tnejn.
Kienet sa minn dak iż-żmien u anke qabel, imdorrija tieħu kollox bis-serjetà u jekk tkun għamlet żball jew żgarrat ftit, tara x’jixraq li tibdel fi ħsibijietha jew imġibitha.
Tal-inqas dik id-darba ma damitx wisq biex tinsa r- riżoluzzjoni li ħadet għalihom it-tnejn – jiġifieri, li joqogħdu aktar attenti ħalli jżommu mal-ħin u biex jixorbu anqas.
L-għada stess baqgħu jsegwu l-programm imħarbat li kienu telqu bih u li qed jagħtihom daqstant gost.
Biss, il-biċċa tan-nemex baqgħet.
Kull fejn ikunu, hu jew hi jagħmlu l-kont ta’ kemm qed jaraw irġiel bin-nemex.
Din saret logħba oħra bejniethom, logħba li tagħtihom is- sentiment li tassew qed jagħmlu parti minn koppja.
Kien f’pabb ieħor fejn intasbu tard filgħaxija, wara li spezzjonawh biex jgħoddu n-nemex, li Denise għamlet l-istqarrija tagħha.
Anġlu baqa’ jiftakar x’kienet qalet u baqa’ jsemmihielha tul is-snin.
Kienu ħadu l-ewwel birra u mar jordna oħra minn mal-bank.
Meta ġie lura bit-tazzi jfawru r-ragħwa, intebaħ li l-burdata tagħha kienet inbidlet.
“Xi nqala’?” staqsieha.
“Qisek sejra tqerr.
” Daħket.
Fl-aħħar qalet, “Kont qed naħseb.
dwarna u dwar il-futur tagħna.
” “E! Se jkun futur mimli dawl u avventura, tfal bejn sebgħa u għaxra, u flus, flus, flus.
Se nkunu sinjuri kbar, xi darba għad nispiċċaw miljunarji.
Tajjeb hekk?” Daħket.
“Mhux hekk kont qed ngħid bejni u bejn ruħi.
Imma jekk dak li trid int mill- futur.
u dak li rrid jien.
humiex l-istess ħaġa.
” 12 / 13 “X’mistoqsija! Mhux ċara li iva? Għidli qalbi, int xi trid mill-futur?” Ma weġbitx minnufih, imbagħad qalet, “Mhux aħjar tgħidli int l-ewwel?” “Kollox sew.
Jien irrid ħajja kalma u kwieta li tippermettili nikteb l-aqwa rumanz li qatt inkiteb fid-dinja.
” Hi daħket bil-qalb.
“U issa trid tgħidli int,” insista meta ra li bdiet tipprova tibdel id-diskors.
Kienet isserjat u siktet.
“Ma tistax tiżgiċċa minnha hekk!” Ċaqalqet spallejha.
“Ngħid għalija nkun sodisfatta jekk il-futur jagħtini hena u paċi.
” Għal xi raġuni li hu stess ma setax jifhimha, inħasad bil-kbir.
Ressaq xofftejh malajr lejn it-tazza mimlija ragħwa u birra li kellu f’idu.
Sakemm spiċċa jixrob sab kif seta’ jiżgiċċa milli jerġa’ jgħid tiegħu dwar il-futur.
Wera l-bieb ta’ barra tal-ħanut minn fejn kienu deħlin għadd ta’ Ingliżi żgħażagħ.
“Ara hemm!” qalilha.
“Fl-aħħar se tkun qtajtha xewqtek, se nkunu rajna gozz/gods minnhom flimkien! Waslu tan-nemex!” (Misluta u adattata minn Bħal f’Dizzjunarju ta’ Alfred Sant ) 13 / 13.
L-UNIVERSITÀ TA’ MALTA IL-FAKULTÀ TAL-ARTI ID-DIPARTIMENT TAL-MALTI MAL1031 IR-REGOLI TAL-KITBA MALTIJA FIL-PRATTIKA 2 It-Tlieta, 4 ta’ Settembru 2012 (09:15 – 11:45) NOTA: F’dan l-eżami l-istudenti ma jistgħux jużaw kotba.
IKKOREĠI S-SILTIET KOLLHA (3) (100 MARKA) Int u tikkoreġi, żomm f’moħħok dawn il-punti importanti:  Dan huwa eżami tar-regoli ortografiċi.
Mela xogħlok hu li tikkoreġi l-iżbalji tal-ortografija biss (mhux l-għażla tal-vokabolarju, is-sintassi, l-istil, eċċ.
 Ikkoreġi billi tħożż sing taħt il-kelma l-ħażina u fuqha tikteb il-kelma t-tajba sħiħa bl-aħmar.
Silta 1 Bruno jagħmel skoperta Darba waħda waranofsinhar meta Bruno wasal id-dar mill-iskola ħa sorpriża meta sab lil Marija, is-seftura tal-familja – li dejjem kienet iżżomm rasha baxxuta u qatt ma tħares ’il fuq mit-tapit – bilwieqfa fil-kamra tas-sodda tiegħu.
Kienet qed toħroġ ħwejġu kollha mill-gwardarobba u tippakkjahom f’erba’ kaxex kbar tal-injam, anke l-affarijiet tiegħu li kien ħeba fuq wara u li ma kienu affari ta’ ħadd.
“X’inti tagħmel?” staqsieha bil-pulit kemm jista’ jkun, għax għalkemm ma ħax pjaċir jiġi d-dar u jsib min igerfixlu fl-affarijiet tiegħu, ommu dejjem qaltlu li għandu jittratta lil Marija bir-rispett u ma jimitax il-mod kif kien ikellimha missieru.
“Ħalli kollox kif inhu.
” Marija xenglet rasha u b’subgħajha wriet in-naħa tat-taraġ warajh fejn kienet għadha kemm dehret omm Bruno.
Kienet mara twila b’xagħar twil aħmar li kienet tiġbru wara rasha f’xibka.
Bdiet iddawwar idejha flimkien b’mod nervuż bħallikieku kien hemm xi ħaġa li ma xtaqitx tgħid jew xi ħaġa li ma xtaqitx temmen.
1/10 “Għaliex Marija qed tgerfex fl-affarijiet tiegħi?” staqsa Bruno lil ommu.
“Qed tippakkjahom,” spjegat l-omm.
“Għaliex?” staqsa hu u jġib quddiem għajnejh dak li kien ġara fil-jiem ta’ qabel biex jara jekk kienx ġab ruħu ħażin jew qalx dak il-kliem li ma kienx suppost juża u kien se jitkeċċa minħabba f’hekk.
Iżda ma setax jiftakar.
Fil-fatt f’dawn l-aħħar ġranet l-imġiba tiegħu kienet waħda eżemplari ma’ kulħadd u ma setax jiftakar li kien qala’ xi inkwiet.
“Għaliex?” Staqsa.
“X’għamilt?” Sadattant ommu kienet daħlet f’kamritha iżda Lars, il-maġġordom, kien qiegħed hemm ġew jiġbor l-affarijiet tagħha wkoll.
Tniehdet u tellgħet idejha fl-ajru bi frustrazzjoni qabel marret lura lejn it-taraġ, bi Bruno warajha, li ma kienx se jħalli kollox għaddej mingħajr ma jsir jaf x’kien qed jiġri.
“Ma,” insista.
“X’qed jiġri? Se nitilqu minn hawn?” “Inżel isfel miegħi,” qaltlu ommu hi u riesqa lejn il-kamra tal-ikel fejn il-Furja kien ġie għall-ikel il-ġimgħa ta’ qabel.
“Nitkellmu hemm isfel.
” Bruno niżel jiġri isfel u ’l ommu kien qed jistennieha fil-kamra tal-ikel xħin waslet.
Ħares lejha mingħajr ma qal xejn għal mument u ħaseb li ma kinitx għamlet il-mejkapp sewwa dik il-għodwa għax ix-xfar ta’ għajnejha kienu aktar ħomor mis-soltu, bħalma kien jiġri lilu wara li jkun ġie fl-inkwiet u spiċċa jibki.
“M’għandekx għalfejn tinkwieta, Bruno,” qalet ommu hekk kif poġġiet bilqiegħda fuq is-siġġu fejn kienet poġġiet il-mara sabiħa li kienet ġiet għall-ikel mal-Furja u xejritlu meta missieru għalaq il-bibien.
“Infatti għandha tkun avventura kbira.
” “Għal xiex qed tgħid?” staqsieha.
“Se tibagħtuni xi mkien?” “Le, mhux int biss,” qaltlu filwaqt li dehret donnha se titbissem għal mument iżda ħasbet li aħjar le.
“Aħna lkoll sejrin.
Missierek u jien, Gretel u int.
L-erbgħa li aħna.
” 2/10 Bruno ħaseb fuq dan u kemmex ħuġbejh.
Ma kienx iħossu inkwetat kieku kellha titlaq Gretel għax kienet każ iddisprat u ħlief inkwiet ma qalgħetlux.
Iżda ma kienx ġust li kellhom imorru lkoll magħha.
“U fejn?” staqsa.
“Fejn se mmorru eżattament? Għaliex m’aħniex se nibqgħu hawn? “Minħabba xogħol missierek,” spjegatlu l-omm.
“Inti taf kemm għandu xogħlu importanti, mhux hekk?” “X’xogħol hu?” staqsa Bruno, għax biex ikun onest miegħu nnifsu – li dejjem ipprova jkun – ma kienx żgur għalkollox x’xogħol kien jagħmel missieru.
Darba fl-iskola kienu tkellmu dwar missierhom u Karl qal li missieru kien ibigħ il-ħaxix u Bruno kien jaf li veru għax kellu daqsxejn ta’ ħanut fil-qalba tal-belt.
U Danjel qal li missieru kien għalliem u Bruno kien jaf li veru għax kien jgħallem it-tfal kbar li kien jaqbel li jżomm ’il bogħod minnhom.
U Martin qal li missieru kien kok u Bruno kien jaf li veru wkoll għax kultant kien imur għalih l-iskola u kull darba kien ikun liebes fardal wiesa’ b’disinn Skoċċiż qisu għadu ġej mill-kċina.
Iżda meta staqsew lil Bruno x’kien jagħmel missieru fetaħ ħalqu biex jgħidilhom, imbagħad induna li ma kienx jaf.
Kulma seta’ jgħid kien li missieru kien bniedem li għad jilħaq għax il-Furja kellu prospetti sbieħ għalih.
“Huwa xogħol importanti ħafna,” qalet l-omm li tħawdet xi ftit.
“Xogħol li jeħtieġ bniedem speċjali ħafna biex jagħmlu.
Int tifhimni, hux?” “U aħna jkollna mmorru lkoll?” staqsa Bruno.
“Naturalment,” qalet ommu.
Int ma tridx tħalli lil missierek imur waħdu fix-xogħol il-ġdid tiegħu u jiddejjaq, mhux hekk?” L-omm tniehdet u ħarset madwar il-kamra qisha ma kinitx se taraha iżjed.
Kienet dar sabiħa ħafna u kien fiha ħames sulari b’kollox, jekk kont tinkludi l-kantina fejn il-kok kien jipprepara l-ikel, u Marija u Lars kienu jpoġġu madwar il-mejda jargumentaw bejniethom u jgħajru lil xulxin b’ismijiet li ma kontx suppost tuża.
U jekk tinkludi l-kamra ta’ fuq nett 3/10 bit-twieqi mżerżqa fejn Bruno seta’ jara Berlin meta jieqaf fuq ponot subgħajh filwaqt li jżomm sewwa mal-gwarniċa tat-tieqa.
Bruno qam minn fuq is-siġġu iżda baqa’ hemm.
Kien hemm xi ftit mistoqsijiet oħra li xtaq jagħmlilha qabel seta’ jħalli s-suġġett.
“U kemm se jkun ’il bogħod?” staqsa.
“Qed ngħid għax-xogħol il-ġdid.
Aktar ’il bogħod minn mil?” “X’int tgħid?” qalet l-omm bid-daħqa, għalkemm kienet daħqa stramba għax ma dehritx kuntenta u daret ’l hemm minn Bruno donnha ma riditux jaralha wiċċha.
“Iva, Bruno.
Aktar ’il bogħod.
Ħafna iktar minn hekk.
” Għajnejn Bruno tberrqu u ħalqu ħa l-forma ta’ ‘O’.
Ħass dirgħajh jistiraw ma’ ġenbejh kif kienu jagħmlu meta kien jiskanta b’xi ħaġa.
“Forsi se nitilqu minn Berlin?” staqsa t-tifel.
“Jiddispjaċini iżda hekk hu,” qalet l-omm xħin imdejqa tat daqqa b’rasha.
Bruno tela’ ’l fuq bil-mod hu u jżomm b’id waħda mal-poġġaman.
Qabad jhewden jekk fid-dar il-ġdida kienx hemm poġġaman sabiħ daqs dak biex jiżżerżaq fuqu.
Il-poġġaman f’din id-dar kien jibda minn fuq nett – eżatt barra l-kamra ż-żgħira minn fejn seta’ jara veduta mill-isbaħ ta’ Berlin – u jasal s’isfel, eżatt quddiem iż-żewġ bibien kbar tal-ballut.
U Bruno ma kien iħobb xejn aktar milli jirkeb il-poġġaman minn fuq u jiżżerżaq mad-dar kollha filwaqt li jagħmel dak il-ħoss ta’ wuxxxxx.
Kien jibda minn fuq sas-sular ta’ taħt fejn kien hemm il-kamra tas-sodda ta’ ommu u missieru u l-kamra tal-banju kbira fejn ma kienx suppost li jmur.
Sas-sular t’isfel fejn kont taqa’ mit-tarf tal-poġġaman u tiġi fuq saqajk it-tnejn jew kont titlef tliet punti u jkollok terġa’ tibda mill-ġdid.
Il-poġġaman kien l-aħjar ħaġa f’din id-dar kif ukoll li n-nannu u n-nanna kienu joqogħdu viċin.
U meta ħaseb fuq hekk staqsa lilu nnifsu jekk kinux ġejjin magħhom fix-xogħol il-ġdid.
Immaġina li hekk kienu se jagħmlu għax bilkemm setgħu jitħallew waħedhom.
4/10 Bruno tela’ t-taraġ lejn kamartu iżda qabel daħal ħares lura lejn l-ewwel sular u ra ’l ommu dieħla fl-uffiċċju ta’ missieru li kien faċċata tal-kamra tal-ikel.
U dan kien post ipprojbit f’kull ħin u bla ebda eċċezzjoni.
Semagħha titkellem b’leħen għoli sakemm missieru għajjat iżjed minn ommu u dak kien it-tmiem tal-konverżazzjoni.
Imbagħad ingħalaq il-bieb u Bruno ma setax jisma’ iżjed.
B’hekk ħaseb li tkun idea tajba li jerġa’ jmur f’kamartu u jippakkja hu minflok Marija, għax inkella tneħħilu l-affarijiet tiegħu mill-gwardarobba mingħajr attenzjoni jew konsiderazzjoni, anke l-affarijiet li kien ħeba fuq wara li kienu tiegħu u mhuma affari ta’ ħadd.
(Adattata minn It-tifel bil-piġama rrigata ta’ John Boyne, maqlub għall-Malti minn Tony C.
Cutajar) Silta 2: DISKRIMINAZZJONI Hemm għadd ta’ fatturi kumplessi u spiss relatati ma’ xulxin li jispjegaw l-eżistenza tad-diskrepanza fil-pagi bejn in-nisa u l-irġiel.
Id-diskriminazzjoni diretta  Ċerti nisa jitħallsu inqas mill-irġiel għall-istess xogħol.
Dan il-fattur jispjega biss parti żgħira tad-diskrepanza fil-pagi bejn in-nisa u l-irġiel, minħabba l-effikaċja tal-leġiżlazzjoni tal-UE u dik nazzjonali.
Is-sottovalutar tax-xogħol tan-nisa  Spiss in-nisa jaqilgħu inqas mill-irġiel għal xogħlijiet ta’ valur ugwali.
Waħda mill-kawżi ewlenin hija l-mod kif jiġu vvalutati l-ħiliet tan-nisa meta mqabbla ma’ dawk tal-irġiel.
 Xogħlijiet li jeħtieġu l-istess ħiliet, kwalifiki jew esperjenza għandhom it-tendenza jitħallsu ftit u jkunu sottovalutati meta jkunu ddominati min-nisa aktar milli mill-irġiel.
Pereżempju, il-kaxxiera f’supermarkit (l-aktar li jkunu nisa) normalment 5/10 jaqilgħu inqas mill-impjegati (l-aktar irġiel) involuti fl-ippustjar fuq l-ixkafef jew f’xogħlijiet oħrajn aktar fiżiċi.
 Barra minn hekk, l-evalwazzjoni tal-prestazzjoni, u għalhekk il-livell ta’ pagi u l-progress fil-karriera, tista’ wkoll ixxaqleb favur l-irġiel.
Pereżempju, fejn in-nisa u l-irġiel ikollhom l-istess kwalifiki, jista’ jingħata aktar valur għar-responsabbiltà tal-kapital milli għar-responsabbiltà tan-nies.
Is-segregazzjoni fis-suq tax-xogħol  Id-diskrepanza fil-pagi bejn in-nisa u l-irġiel hija msaħħa wkoll mis-segregazzjoni fis-suq tax-xogħol.
In-nisa u l-irġiel għad għandhom tendenza li jaħdmu f’xogħlijiet differenti.
Minn naħa waħda, in-nisa u l-irġiel spiss jippredominaw f’setturi differenti.
Min-naħa l-oħra, fl-istess settur jew kumpanija, in-nisa jippredominaw f’xogħlijiet ivvalutati inqas u mħallsa inqas.
 In-nisa spiss jaħdmu f’setturi fejn ix-xogħol huwa vvalutat inqas u mħallas inqas milli dawk fejn il-parti l-kbira tal-ħaddiema huma rġiel.
Aktar minn 40% tan-nisa jaħdmu fis-saħħa, fl-edukazzjoni u fl-amministrazzjoni pubblika.
Dan huwa d-doppju tas-sehem tal-irġiel fl-istess setturi.
Jekk inħarsu lejn is-settur tas-saħħa u tal-ħidma soċjali biss, 80% ta’ dawk li jaħdmu f’dan is-settur huma nisa.
 Barra minn hekk, in-nisa huma spiss impjegati bħala assistenti amministrattivi, bejjiegħa, jew ħaddiema ta’ bla sengħa jew f’xogħlijiet li ma jeħtiġux sengħa kbira - dawn il-professjonijiet jirrappreżentaw kważi nofs l-impjiegi tan-nisa.
Bosta nisa jaħdmu fi professjonijiet li jitħallsu ftit, pereżempju, xogħol ta’ tindif u kura.
 In-nisa għandhom rappreżentanza baxxa f’karigi maniġerjali u ta’ grad għoli.
Pereżempju, in-nisa jirrappreżentaw 32% biss tal-maniġers tal-kumpaniji fl-UE, 6/10 10% tal-membri tal-bordijiet amministrattivi tal-akbar kumpaniji, u 29% tax-xjenzati u l-inġiniera madwar l-Ewropa.
Tradizzjonijiet u sterjotipi  Is-segregazzjoni hija spiss marbuta mat-tradizzjonijiet u l-isterjotipi.
Filwaqt li f’ċerti każijiet dan jista’ jkun ir-riżultat ta’ għażliet personali, it-tradizzjonijiet u l-isterjotipi jistgħu jinfluwenzaw, pereżempju, l-għażla tat-toroq edukattivi u, b’konsegwenza ta’ dan, il-karrieri professjonali li jagħżlu t-tfajliet u n-nisa.
 Filwaqt li 55% tal-istudenti universitarji huma nisa, dawn huma f’minoranza f’oqsma bħalma huma l-matematika, studji fuq kompjuters u l-inġinerija.
4 minn kull 1,000 mara ta’ bejn l-20-29 sena biss huma ggradwati fil-matematika, fix-xjenza u fit-teknoloġija meta mqabbla ma’ 17.
6 raġel.
 B’konsegwenza ta’ dan, hemm inqas nisa li jaħdmu f’xogħlijiet tax-xjenza u t-teknoloġija.
F’ħafna każijiet dan iwassal biex in-nisa jaħdmu f’setturi tal-ekonomija vvalutati inqas u mħallsa inqas.
 Minħabba dawn it-tradizzjonijiet u l-isterjotipi, in-nisa huma mistennija jnaqqsu s-sigħat tax-xogħol tagħhom jew joħorġu mis-suq tax-xogħol biex jieħdu ħsieb it-tfal jew l-anzjani.
(Adattata mis-sit: http://ec.
europa.
eu/justice/gender-equality/gender-pay-gap/causes/index_mt.
htm) Silta 3: TONY Għal dawn l-aħħar snin ħsibna li nikru xi dar jew kamra qrib il-baħar.
Ġrejna ’l hawn u ’l hemm, staqsejna lil dak u lill-oħra; iżda kulħadd kelma waħda li l-kirja trid issir bl-għamara wkoll.
Il-bini tela’ mas-sema u kulħadd bi mnieħru mxammar jekk issemmilu l-ġebel.
Ġużè 7/10 waħħal f’rasu li jixtri kamra xi mkien u, wara ħafna taħbit, irnexxielu jsib żewġ kmamar b’daqsxejn ta’ parapett jagħti għall-baħar fl-inħawi tal-Grigal ta’ Malta – ix-Xgħajra.
Ngħid is-sew, meta kont żgħira ġieli mort dawk l-inħawi u, billi l-baħar smajthom jgħidu li hu selvaġġ, kont nitwaħħax insemmi ’l dawk l-inħawi biss.
Kbirt bl-idea li f’dak il-baħar ma ngħumx u, kieku kellu l-ilma kollu jinxef, ħadd ma kien ser idawwar ħsiebi biex nieħu qabża fl-ilma tax-Xgħajra.
Meta Ġużè ġie qalli li sab żewġ kmamar fraħt mhux ftit, imma mbagħad, meta qalli fejn, bħal niżżilt il-geddum għax deherli li hemmhekk ma nidrax.
“Lanqas li sejra toqgħod hemm għalkollox,” kien qalli.
“Mhux aħjar minn xejn?” Il-kmamar kienu sbieħ u kbar, b’daqsxejn ta’ bitħa fin-naħa ta’ wara u parapett għall-baħar fin-naħa ta’ quddiem.
Fuq ġewwa, tista’ tgħid misruqa mill-bitħa, kien hemm kamra żgħira li tgħodd bħala kċina.
Ma kellniex bżonn aktar minn hekk.
Biżżejjed biex wieħed jgħaddi ftit ħin mis-sigħat qliel tas-sħana tas-sajf.
Il-baħar kaħlani jidher jinfirex sakemm ħarstek tegħja u tilmħu mħaddan max-xefaq imbiegħed.
Ħemda kullimkien, u l-ftit nies li tiltaqa’ magħhom donnhom jidhru ferħana mimlija bl-arja safja li, jekk ma tidrax mill-ewwel, tnissillek tingiż ħafif f’rasek.
Kien Mejju u l-biċċa l-kbira ta’ dawk li kellhom xi kmajra dik in-naħa dehru medhija jiżbgħu u jbajdu l-faċċata u l-ħitan ta’ ġewwa.
Ngħid is-sew, il-ħsieb li kelli dwar dan il-post għeb għalkollox mal-ftit sigħat li għaddejt mistrieħa fuq pultruna fil-parapett.
Jew għax qajla kont insib ħin nistrieħ, jew għax kif diġà għedt l-arja hija tabilħaqq bnina, ħassejt moħħi jissaffa u warajja ħallejt il-ħsibijiet kollha li kienu jaħkmuni.
Tony u oħtu Doris dehru ferħana jilagħbu fuq il-parapett u kultant b’mawra qasira sal-blat.
Ix-Xgħajra baqgħet il-bejta ta’ qalbi, ukoll meta kont naf li fi ftit xhur kienet sejra ssir l-operazzjoni lit-tifla.
Tony kellu tmintax-il sena magħluqa.
Niftakar sewwa kien Awwissu, l-ewwel Ħadd tax-xahar filgħodu.
Libes il-qalziet tal-għawm, ħa miegħu l-ħġieġa u ż-żarbun kbir tal-lastku.
8/10 “Oqgħod attent Tony.
Il-kurrent jaħkem ħafna.
” “Għada qarnit stuffat nieklu ma.
” U donnu li meta kien jgħidli hekk, il-qarnit kien jaqa’ bi ħġaru taħt il-ħarsa ta’ Tony.
Arah ferħan ferħan tiela’ mill-ilma b’għadd ta’ qarnit, xi wħud imdaqqsa, oħrajn ftit żgħar, kollha mdaħħla f’biċċa fildiferru ħoxna, bis-swaba’ tagħhom imqabbdin ma’ driegħ Tony.
L-għaxqa tiegħu dejjem isibha fil-qiegħ tal-baħar, jogħdos issa għal xi rizza, issa għal xi mħara kbira, inkella biex jgħum wara ħuta li jidhirlu jkun jista’ jaqbad.
Ftit li xejn kelli ħsiebu.
Minn qaddisu tgħallem jgħum u l-baħar kien jieklu fis-sajf.
Imma moħħi ma kienx jistrieħ fis-sewwa qabel ma kont narah tiela’ mill-ilma.
Hemm taħt, kont ngħid, ma tafx ma’ xiex jista’ jiltaqa’.
Rajtu riesaq lejn l-iskal, jiżloq daqs bużullieqa bil-ħass li trabba fuq it-taparsi konkos li kien miksi bih.
Libes iż-żarbun tal-lastku, laħlaħ il-ħġieġa, libisha u wara ftit rajtu jiżżerżaq ħelu ħelu fl-ilma.
Bqajt inħares lejh, narah iserrep ’l hawn u ’l hemm ma’ kull qadfa li jagħti, kultant jogħdos u nħoss qalbi fi snieni sakemm mill-ġdid nerġa’ narah fil-wiċċ.
Il-ħin beda għaddej.
Nofsinhar qorob ġmielu.
L-ikel imħejji u Tony għadu ma wasalx.
Ma kienx soltu tiegħu li jdum daqshekk ma jitla’ mill-baħar.
Bdejt nitħasseb, iżda ħsiebi ma ridtx li jsir magħruf minn Ġużè jew mit-tifla.
Il-ħin beda jagħfas u kull minuta li tgħaddi għalija dehret ma tispiċċa qatt.
Ġużè u t-tifla tħejjew fuq il-mejda u għalkemm l-istonku tiegħi ħassejtu mitbuq, jien ukoll lestejt l-ikel għalija.
Imma ma stajtx niekol.
Kull biċċa ħobż li bdejt nomgħod, inħossha teħilli fi griżmejja u ma nkunx nista’ niblagħha.
Qomt minn fuq is-siġġu.
Ħriġt fil-parapett.
Ħarist lejn kull naħa.
Għarrixt lejn il-baħar, imma l-ebda dehra ta’ Tony.
Bdejt naħseb.
Ħsibijiet t’omm; ħsibijiet li jiġu lil kull wieħed u waħda li jħobbu u jgħożżu ’l uliedhom.
Is-sbuħija tal-baħar, l-istilel tal-fidda li dehru fuq wiċċ l-ilma bir-rifless tax-xemx, bdejt nistħajjilhom bħal swaba’ għatxana li ħatfu lil Tony u żammewh imjassar mal-qiegħ tal-baħar.
Donnu li dak il-ħin, it-tqanqila għal għawma fl-ilma fietel, ħassejtha tkexkixni u tbellahni.
Stħajjilt li, jekk ninżel fil-baħar, inħoss 9/10 l-idejn tat-tifel jitwaħħdu ma’ saqajja, iġebbduni ’l isfel.
Bdejt nilmħu mitluq, lewn il-bjuda tat-trab li jiksi t-triq.
Xagħru mħabbel jitbandal mal-kurrent dgħajjef tal-qiegħ.
Idejh iggranfati flimkien u ħarstu mberrħa, mitlufa fil-baħħ dejjiem.
Minn wara l-blata li tifred l-iskal u taħbih minn quddiemi, deher Tony jitwieżen qajl qajl fuq driegħu.
Qam fuq riġlejh u lmaħtu bħal jgħin lil xi ħadd iqum huwa wkoll.
Bqajt inħares.
Max-xbieha ta’ Tony, issa stajt nara xbieha oħra.
ġisem ta’ tfajla mgeżwer fil-malja tal-għawm.
F’leħħa ta’ berqa għaddieli ħsieb li nessieni għalkollox il-ħsibijiet li ħakmuni qabel.
Ma rridx ngħid li bejn il-ħsibijiet tal-ewwel u t’issa ma kontx nagħżel tal-aħħar, imma lanqas ma nista’ ngħid li ma ħassejtx għadab u qilla kontra dik li rnexxielha żżomm lit-tifel qribha, bla jagħti kas li jien kont qiegħda fuq ix-xwiek nistenna.
(Adattata minn Dar Imġarrfa ta’ Peter Caruana) 10/10.
L-UNIVERSITÀ TA’ MALTA IL-FAKULTÀ TAL-ARTI ID-DIPARTIMENT TAL-MALTI MAL1031 IR-REGOLI TAL-KITBA MALTIJA FIL-PRATTIKA 2 Il-Ġimgħa, 4 ta’ Frar 2013 (17:30 – 20:00) NOTA: F’dan l-eżami l-istudenti ma jistgħux jużaw kotba.
IKKOREĠI S-SILTIET KOLLHA (3) (100 MARKA) Int u tikkoreġi, żomm f’moħħok dawn il-punti importanti:  Dan huwa eżami tar-regoli ortografiċi.
Mela xogħlok hu li tikkoreġi l-iżbalji tal-ortografija biss, u mhux l-għażla tal-vokabolarju, is-sintassi, l-istil, eċċ.
 Ikkoreġi billi tħożż sing taħt il-kelma l-ħażina u fuqha tikteb il-kelma t-tajba sħiħa bl-aħmar.
Silta 1: SPARAR U DUĦĦAN [Meħuda u adattata minn Sparar u Duħħan ta’ Ġużè Chetcuti] Ma nista’ ninsieh qatt.
Għadni narah hemm, minxur mal-art fil-ħerba li hu stess kien ħoloq.
Kien il-benjamin tar-raħal.
Kont issibu għal kollox u jindaħal f’kollox.
Jekk logħob tal-ballun, issibu minn ta’ quddiem; fil-ġbir għall-armar tal-festa, arah jibdielek minn xhur qabel jiġri u jħabrek u jħabbat bieb bieb jiġborlok il-flus minn kull dar; fil-fieri kont tarah bilwieqfa fuq xi kaxxa tal-injam jgħajjat b’ħanġra daqsiex qalb ħafna ġugarelli rħas bit-tfal madwaru fuq ix-xwiek li jirbħu xi ħaġa tal-logħob.
Ma kienx żagħżugħ matnazz.
Anzi, kien qisu sifja imma b’saħħtu.
Telaq l-iskola kmieni u taha għax-xogħol ta’ naġġar.
Ma kellux aktar minn tnax-il sena u kont tarah qalb il-bennejja, daqsxejn ta’ tifel jagħżel iż-żrar fl-għarbiel jew bil-baqqun kemm kemm jifilħu, jitgħallem jonġor.
Il-ħeġġa għax-xogħol kienet f’demmu.
Kien bieżel, ma kienx jaf x’inhu għażż jew mistrieħ.
Aktar ma beda jikber, aktar il-ħajra u t-tħabrik għax-xogħol jikbru miegħu.
Ma kien jaqta’ qalbu minn xejn, daqsxejn ta’ tifel iġorr knaten fuq spalltu u jitla’ slielem m’ogħla sular.
Qiegħda fin-natural tiegħi li nistudja sewwa l-karattri tan-nies tar-raħal tiegħi, żgħażagħ, nisa u rġiel, u mbagħad nara min minnhom jista’ jagħtini daqqa t’id fix-xogħol tal-knisja jew 1/9 tal-oratorju.
Għajni kienet ilha li waqgħet fuq dan iż-żagħżugħ sa minn meta kien għadu tfajjel jagħmilha ta’ bennej.
Ridt nieħdu fi ħsiebi u rrawwem minnu żagħżugħ ħabrieki li għada pitgħada nkun nista’ nsibu f’kulma niġi bżonn.
U Nenu – hekk kien jismu dat-tfajjel – kien juri fih il-kwalitajiet kollha tajba u sbieħ li jien xtaqt minnu.
Imma l-futur min jafu? Xi jkun hemm miktub fejn inkunu nafuh? Dak li nibnu fi ħsiebna, f’radda ta’ salib jiġġarraf u jitħassar.
Għal Nenu l-festa tar-raħal kienet xi ħaġa kbira.
Kien jibda jaħsibha minn xhur qabel.
Mhux biex jiġbor ħa jżejjen it-toroq u anqas biex iġib il-baned għal dakinhar tal-festa, imma biex f’gabuba moħbija mill-għajn tal-pulizija jmur jagħmel il-murtali flimkien ma’ żewġt iħbieb, ħafna ħafna akbar minnu fis-snin u fl-esperjenza.
Imma s-sengħa tal-ħdim tal-murtali malajr tgħallimha, u kellu bħal seħer f’moħħu u f’idu għax kulma jagħmel kien jagħmlu mill-aħjar.
Il-għaxqa tiegħu jara l-murtali li jaħdem hu jinfetħu qishom imrewħa kollha lwien f’wiċċ is-sema mudlam.
Ukoll meta kiber, sar raġel u żżewweġ, dik in-namra għall-ħdim tal-murtali ma setgħetx titilqu.
Murtal joħroġ minn ġo ieħor, u ieħor minn ieħor, u s-sema f’daqqa waħda, jimtela bi kwiekeb imlewna.
Nenu kien iħossu jrid itir bil-ferħ, u ma’ kull murtal li jinfetaħ iċapċap u jiftaħar li dak kien xogħol tiegħu.
Fih, ukoll li issa kiber u sar raġel missier, baqa’ n-natural ta’ tifel.
Kien jiġi jfittixni l-knisja wiċċu mdawwal b’ferħ moħbi u jistenna l-ftaħir mingħandi, u nfaħħru kont, ma ngħidx le, imma nwiddbu wkoll biex joqgħod dejjem b’seba’ għajnejn hu u jaħdem ix-xogħol tan-nar, għax in-nar ma jafx bi ħniena.
F’dik il-ġimgħa tal-festa niftakru ġie jfittixni s-sagristija u tani l-aħbar li martu kien għadha kemm kellha t-tieni tarbija, u xtaqni ngħammidha l-għada, u l-għada stess għamel riċeviment fost il-ħbieb bix-xorb u l-ħlewwiet, u b’orkestra ta’ tlieta li qajmet ġenn ta’ ferħ.
Imbagħad instemgħu l-murtali jfaqqgħu.
Din ma kontx nistennieha u lil Nenu għedtlu li dawk il-murtali kien imissu refagħhom għall-festa u mhux sparahom dakinhar tal-magħmudija.
“It-twelid ta’ tarbija għalija festa oħra, Dun!” Mur fiehmu lil Nenu! 2/9 “Murtali,” qalli, “minn għada stess nagħmel mijiet u nimla wiċċ is-sema.
Taħsibx fuq hekk, Dun Sidor, ix-xogħol tal-isparar drajtu fuq ponot subgħajja u nieħdu qisu logħob tat-tfal.
” Meta Nenu jwaħħal xi ħaġa f’moħħu ma taqlagħhielu b’xejn.
Kompla ntafa’ b’ruħu u ġismu fuq ix-xogħol.
Il-ħajja tal-familja ma kinitlu ta’ ebda tfixkil.
Nenu kien bieżel u xejn ma kien iħallih jaqtgħu minn din in-namra tal-isparar.
Martu, tifla raħlija mrobbija fix-xogħol tar-raba’, bieżla hi wkoll u għaliha dawk iż-żewġ uliedha kienu l-ġenna tagħha, kienet tiġi tfittixni u tfissirli l-inkwiet tagħha li Nenu kien iblah wisq fuq ix-xogħol tan-nar.
Kienet tgħidli li ġieli baqa’ sejjer sa tard billejl u mbagħad tarah jiġi mas-siegħa ta’ filgħodu u jintafa’ fuq is-sodda għajjien mejjet.
“X’nagħmel jien jekk, allaħares qatt, Alla joħodhuli?” Kellha mitt raġun, imma lil Nenu mur fiehmu.
Diżgrazzji kienu ġa ġraw fi rħula oħra minħabba nuqqas ta’ tagħlim u ħeġġa żejda fuq ix-xogħol.
X’nistennew, traġedja oħra fir-raħal tagħna? Għamilt il-ħsieb inkellem lil Nenu u lil dawk kollha li jaħdmu fl-isparar bit-tama li nfehimhom / nfehemhom kemm ikun aktar ta’ ġid jekk il-flus li jiġbru u jonfqu fl-isparar jonfquhom f’xi ħaġa li tkun ta’ għajnuna għal min hu fqir u marid u għal min qed ibati.
Sejjaħtilhom fis-sagristija u dorna lkoll qaqoċċa madwar mejda kbira.
Ħadthom bil-kelma t-tajba.
Ġew kollha kemm huma: sitt irġiel, tnejn minnhom imdaħħla fiż-żmien u jiftakru kemm inkwiet u ġlied inqala’ ma’ tal-irħula l-oħra bl-imħatra min minnhom ifaqqa’ murtali u ġigġifogi l-aktar.
L-erbgħa l-oħra, Nenu fosthom, għadhom fl-aħjar tagħhom.
Dawk l-irġiel kienu jaħilfu bija, imma meta bdejtilhom fuq l-isparar u għedtilhom li jien xejn ma kont favur sparar esaġerat, wiċċhom mill-ewwel urieni li ma kinux qed jaqblu miegħi.
“Mhux għax ma rridx sparar,” għedtilhom bil-kalma kollha biex għall-anqas intaffilhom xi ftit mill-ħasda li kont ġa tajthom, “mhux għax ma rridx sparar,” tennejt, “imma dak l-isparar kollu, ma jaqta’ xejn, bomba triegħed raħal, għalfejn? Ma tistgħux iġġibu quddiem għajnejkom kemm ħsara tagħmlu lix-xjuħ u lill-morda?” 3/9 Silta 2: JUNGFRAU [Meħuda u adattata minn “Jungfrau” mill-ktieb Skandlu ta’ Daniel Sammut] Stefan kellu msarnu f’saqajh.
Kienu għaddew tliet ġimgħat sħaħ minn mindu kien tkellem ma’ Francesca l-aħħar.
Kien xeba’ jibagħtilha messaġġi bl-e-mail biex jitlobha tikkuntattjah.
Ipprova jċemplilha kemm-il darba u bagħtilha elf messaġġ imma ma weġbitux.
Kien inkwetat ħafna – kien qiegħed jibża’ li ġralha xi ħaġa.
Jew forsi ma kellhiex ċans tkellmu għax missierha kien iggrava fil-marda tiegħu? Qatagħha li jiktbilha ittra tradizzjonali; xi ħaġa li kien ilu żmien twil ma jagħmel.
Għaddew sitt ijiem oħra ta’ tertiq il-qalb, imma fl-aħħar Francesca kkuntattjatu permezz tal-video-chatting.
Kif raha quddiemu fl-iskrin tal-kompjuter, qalbu ferfret bil-ferħ.
“Hawn sabiħa, kif inti? Għaliex ma kontx qiegħda tweġibni?” staqsieha b’ħeġġa u kurżità.
Iżda malajr intebaħ li Francesca kienet tidher imdejqa u għajjiena immens.
Kellha ħaddejha kollha sinjali tad-dmugħ, u għajnejha ħomor nar.
“Stefan, skużani ma bdejtx inwieġbek.
wasalli r-riżultat tat-test.
ġie pożittiv!” qaltlu b’leħen fgat.
Imbagħad qabdet tibki, u għaddset wiċċha bejn idejha.
Stefan tħassarha ħafna u xtaq idaħħal idu fil-kompjuter u jaqbdilha tagħha.
Xtaq iwennisha bit-tgħanniqa ta’ mħabbtu.
Baqa’ miblugħ iħares lejha għal mument twil.
Imbagħad, biex jgħid xi ħaġa, qal: “Tinkwetax, Francesca.
“Ma ninkwetax!” qabżet u qalet b’rabja, “Kif nista’ ma ninkwetax, Stef? Jien se nimrad żgur bħall-papà.
dak il-wirt tiegħi.
jien ikkundannata biex ngħix ħajja ta’ dwejjaq.
waħdi.
sakemm insir kaboċċa u mmut! Jien żgur li misħuta minn ġuf ommi!” Stefan inħasad b’dan il-kliem għax qatt ma kien semagħha titkellem hekk.
Ipprova jsabbarha imma sabha diffiċli biex jesprimi ruħu, forsi għax hu wkoll kellu ħafna dubji u mistoqsijiet.
Wara ftit ġie f’tiegħu u staqsieha bil-mod: “Qrajtha l-ittra tiegħi?” It-tfajla għolliet għajnejha ’l fuq u ressqet xagħarha minn quddiem għajnejha.
“Iva, qrajtha.
Grazzi tal-kliem sabiħ li ktibtli, tal-kuraġġ li għamiltli.
Grazzi tad-dikjarazzjonijiet ta’ mħabba li esprimejt lejja.
” qaltlu b’leħen baxx.
4/9 Imbagħad waqfet.
Nifisha beda jgħaġġel u ġisimha qabad jirtogħod.
Kienet tidher għaddejja minn tempesta emozzjonali.
“Imma issa nbidel kollox! Jien ma nistax inżomm din ir-relazzjoni miegħek, Stef – ngħabbik b’dan il-piż enormi f’ħajtek.
Nixtieq li nibqgħu ħbieb biss mil-lum ’il quddiem.
” Stefan ħass dan il-kliem jidħol bħal stallett ġo qalbu, iżda fl-istess ħin induna li kienet qiegħda tgħidlu hekk għax kienet tħobbu.
Ma riditux jibqa’ magħha sempliċement għax jitħassarha.
Ma riditux ibati minħabba fiha.
Ma riditux jintrabat ma’ bniedma marida, bla futur.
“Fran, qalbi, kif ktibtlek fl-ittra se nerġa’ ngħidlek: jien inħobbok daqs id-dawl t’għajnejja! Jien ma nistax ngħix mingħajrek.
Kont se niġġennen meta ma tkellimniex għal tliet ġimgħat.
U jien se nibqa’ nħobbok – jiġri x’jiġri – fit-tajjeb u fil-ħażin!” qalilha bil-ħlewwa.
“Int ma tafx x’qiegħed tgħid! B’din il-marda ġo fija lanqas għandi kuraġġ ikolli tfal; ma mmurx ngħaddilhom dan il-ġene misħut! U tinsiex, jien aktarx se nimrad mentalment ta’ ħamsa u tletin sena,” newħet Francesca.
“Imma jien xorta nħobbok, u rridek tkun tiegħi!” qalilha b’leħen deċiż.
It-tfajla ħarset lejh b’ħarsa ta’ mogħdrija u kellmitu bħallikieku kienet qiegħda tkellem tifel żgħir.
“Imma Stefan, aħna m’aħniex miżżewġin – għadna lanqas biss għadna għarajjes! Ikun aħjar għalik li ddabbar rasek, u lili tinsieni.
u ssib tfajla Maltija f’saħħitha.
u tibni familja.
u tgħix kuntent! Jiddispjaċini li daħħaltek f’dan l-inkwiet kollu.
Kien ikun aħjar kieku ma ltqajna xejn! Aħfirli.
” U reġgħet bdiet tolfoq bla kontroll.
Stefan ħassu ftit offiż u frustrat.
“Fran, ma nafx kif se naqbad ngħidhielek aħjar: Jien inħobbok! Jien lilek biss inħobb! Nixtieq li bħalissa qiegħed hemm, ħdejk, biex noqgħod miegħek il-ħin kollu u ngħinek f’dan il-mument diffiċli!” qalilha bil-qalb.
Francesca tkellmet b’leħen miksur: “Stefan, napprezza ħafna dan il-kliem tiegħek, imma naħseb li aħjar tirrifletti sewwa fuq din is-sitwazzjoni, u titkellem ma’ tad-dar qabel tieħu deċiżjonijiet mgħaġġla li jistgħu jaqilbulek ħajtek ta’ taħt fuq.
Ejja nieqfu hawn għal-lum.
” 5/9 Wara dik id-diskursata Stefan baqa’ konfuż bħal wieħed fis-sakra.
Kellu taqbida interna.
Moħħu kien qiegħed iwissih li Francesca kienet qiegħda ġġorr ġene difettuż li, bħal bomba tal-ħin, kien se jeqridha meta jasal il-waqt mistkerrah.
Barra minn hekk, dan il-ġene seta’ wkoll jintiret.
Stefan minn dejjem xtaq li jibni familja u jkollu żewġt itfal.
Imma qalbu kienet qiegħda tipprotesta bl-ikrah.
Qalbu kienet maqsuma bl-uġigħ għal Francesca.
Xtaq jista’ jgħinha, isibilha fejqan, jeħodha f’ġenna tal-art ’il bogħod mill-mard u d-dwejjaq.
Qalbu kienet qiegħda tfakkru fil-qtugħ ta’ nifs, in-nuqqas ta’ ħeġġa u d-dwejjaq li kien ħass tul dawk it-tliet ġimgħat li l-maħbuba tiegħu ma kinitx kellmitu.
Stefan tkellem m’ommu, missieru u oħtu.
Ġabarhom flimkien fil-kamra tal-ikel u għamel ħiltu biex jispjegalhom is-sitwazzjoni.
Ommu ma kinitx ta’ skola u sabitha diffiċli biex tifhem kollox dwar il-marda ta’ Francesca, apparti l-fatt li ma tantx kienet ħadet gost li binha kien ħareġ mill-Mużew, u biex tgħaxxaqha mar isib tfajla mill-Italja, li tant ma kellhiex grazzja magħha.
Għalhekk ma ħasbithiex darbtejn biex qaltlu: “U int, insieha ’l din it-tfajla.
M’għandekx xi tridha! Minflokha sib waħda bil-għaqal mir-raħal.
Bħan-neputija ta’ Rose pereżempju.
” Stefan ħass il-pressjoni tielgħa b’dak il-kumment.
Ma tantx kien jaqbel mal-mentalità u l-ideat t’ommu, u ġieli kien ikollhom xi jgħidu, għalkemm qatt ma kien naqasha mir-rispett.
Dak il-ħin għamel sforz kbir biex ma jagħtix kasha u dar fuq missieru u oħtu.
“Pa, int x’taħseb?” staqsieh.
Missieru kellu sebgħin sena, u rari kien jitkellem.
Iżda mbagħad, meta jiftaħ ħalqu, kien ikun jaf sew x’inhu jgħid.
Bniedem intelliġenti, kien għamilha ma’ ħafna nies f’ħajtu għax kien ħadem bħala formen fit-Tarzna għal ħamsin sena.
Kien ukoll iħobb jaqra u jsegwi l-aħbarijiet kollha.
Kien saħansitra tgħallem juża l-internet fi xjuħitu.
6/9 Silta 3: ERBA’ XHIEDA [Meħuda u adattata mill-pubblikazzjoni Mhux biss numru, tal-IOM u l-UNHCR] Florian, 17-il sena, mir-Rumanija: Jien mir-Rumanija.
Ta’ spiss naħseb fuq art twelidi – tassew sabiħa.
Naħseb fuq sħabi, fuq familti u fuq il-post innifsu.
Ili ngħix waħdi hawnhekk għal dawn l-aħħar tmien xhur u qed noqgħod f’lukanda.
Kuljum immur l-iskola biex nitgħallem il-lingwa.
Wara l-iskola mmur għal-lezzjonijiet taż-żfin.
Qed nitgħallem niżfen żfin modern u żfin Tork.
Nieħu gost inpaċpaċ ma’ sħabi u nieħu gost immur id-diskoteka għax niltaqa’ ma’ nies ġodda.
Britney Spears hija l-kantanta favorita tiegħi u togħġobni l-mużika u nieħu gost nikteb il-kanzunetti – indoqq l-accordeon u l-keyboards.
Wara li nitgħallem il-lingwa rrid immur nistudja u naħdem fi studio / “studio”/ studjow tal-produzzjoni.
Mandy, ta’ 21 sena, mill-Kamerun: Issa nħossni komda li nitkellem xi ftit dwar dak li seħħ.
Mhijiex faċli għalija imma l-istorja tiegħi taf tgħin tassew lil ħaddieħor, għall-inqas hekk nittama.
Iltqajt ma’ daż-żagħżugħ, Patrick, fuq l-internet ﬂ-2000.
Dak iż-żmien kelli 19-il sena.
Ħabiba tiegħi qaltli li zijuha kien fetaħ cybercafe u hemmhekk kien jaħdem xi ħadd li kien jgħin tfajliet żgħażagħ jiżżewġu rġiel bojod, tassew.
Kien hekk li ltqajt ma’ Patrick.
Erba’ xhur wara ġie biex jiltaqa’ mal-familja tiegħi għall-ewwel darba.
Mar lura pajjiżu għal xahrejn u wara reġa’ ġie lura biex jiżżewwiġni.
Mort il-kunsill lokali u l-ambaxxata biex napplika għad-dokumenti meħtieġa biex inkun nista’ nsiefer.
Tliet xhur wara, hekk kif ingħatajt il-viża, tlaqna ﬂimkien minn pajjiżi.
Għall-ewwel, kollox kien jidher miexi ħarir.
Kollox kien ġdid għalija.
Kienet l-ewwel żjara tiegħi ﬂ-Ewropa.
Wasalna f’dar mill-isbaħ.
Qalli li dakinhar flgħaxija kienu se jiġu għandna xi ħbieb għal festin, imma l-aktar biex jiltaqgħu miegħi.
Dakinhar stess kien ħadli l-passaport bl-iskuża li kellu jibda xi proċeduri biex b’hekk stajt ningħata d-dritt ta’ residenza.
7/9 Ma kontx qed nifhem x’kien għaddej dakinhar ﬁlgħaxija.
Daħħluni f’kamra.
Ma kont naf lil ħadd.
Kont għadni qed noħlom li kont se nqatta’ lejla mill-isbaħ dakinhar.
Imma, matul dik l-ewwel lejla d-“dar”, spiċċajt abbużata minn bosta rġiel u nisa, li lanqas biss naf kemm kienu b’kollox.
Beda ħiereġ id-demm u ħassejtni mfarrka.
Bdejt nolfoq id-dmugħ kollu li kelli miġmugħ ġewwa fija, imma dan kien għadu mhu xejn ħdejn dak li kien għad fadalli nġarrab.
Żammewni priġuniera, ma stajtx noħroġ.
Ma stajtx naħrab minn dan l-abbuż sesswali.
In-nies kienu jħallsu lil min ħatafni u meta ma kontx irrid nagħmel dak li riedu l-klijenti tagħhom, kienu jagħtuni bil-frosta.
B’liema dritt setgħu jagħmlu dan? Kienu qishom bhejjem.
B’liema dritt? Dan dam għaddej disa’ xhur.
Kienu jagħmluli l-għassa lejl u nhar.
Darba fost l-oħrajn kont f’restorant.
Smajt lil xi nies jitkellmu bl-Ewondo, id-djalett tiegħi.
Kienu mill-Kamerun! L-għassiesa li kienu miegħi ma qagħdux jagħtu kas ta’ x’qed ngħid jien u bdejt inkanta kanzunetta bid-djalett tiegħi.
Bis-saħħa ta’ hekk stajt ngħid lin-nies li kienu fir-restorant dwar is-sitwazzjoni li kont fiha qabel ma joħduni lura d-dar.
Ġimagħtejn wara smajt is-sireni tal-pulizija barra t-triq.
Bdejt nibki u nwerżaq qisni miġnuna.
Wara dan kollu, niftakarni biss nistenbaħ u nsib ruħi l-isptar.
Aktar tard beda ġuri.
Permezz ta’ dan kollu, żewġ tfajliet oħrajn, li wkoll kienu mġiegħla jaħdmu ﬁl-prostituzzjoni, inħelsu.
Il-Kameronjani li salvawli ħajti ħadu ħsiebi u għenuni niġi f’tiegħi.
Tatiana, ta’ 18, mill-Angola: Jien mill-Angola.
Għandi 18-il sena u m’ilix / m’ilnix li wasalt f’dan il-pajjiż.
Dan il-pajjiż qed jagħtini bosta affarijiet ġodda u għalhekk inħossni kuntenta u grata.
Minkejja li nħoss in-nuqqas ta’ ċerti affarijiet f’pajjiżi, hemm ħwejjeġ oħra li ma nħoss xejn in-nuqqas tagħhom.
Imma stramba, għax kultant ma nħossnix kuntenta bħal ħafna minn sħabi.
Ma nafx għaliex.
Nixtieq li kont bħall-oħrajn kollha imma ma nħossnix hekk.
8/9 Diﬃċli nagħżel x’se nagħmel fil-ġejjieni minħabba li kulħadd qed jagħtini pariri differenti.
Jinteressani ħafna naħdem bil-lingwi imma fl-istess ħin nieħu gost immur għal-lezzjonijiet ta’ suġġetti oħrajn l-iskola, fosthom tat-teatru, tal-mużika u, ovvjament, tal-fotografija.
Hawdin, 17-il sena, mill-Iraq: Jisimni Hawdin.
Jiena refuġjat.
Ġej minn Kirkuk, provinċja fl-Iraq.
Bħalissa ngħix l-Ewropa.
Missieri nqatel fil-gwerra bejn l-Iraq u l-Iran fl-1988.
Ommi mietet fl-2001 wara li mardet.
Għandi biss ’l oħti, miżżewġa l-Iraq.
Kont ngħix l-Iraq ma’ zijuwi min-naħa ta’ missieri, ’il bogħod minn kull kunflitt u problema politika.
Kelli għarusa.
Kont inħobbha ħafna.
Għalija kienet kollox.
Jekk ma kontx naraha mqar għal ġurnata, kont inħossni ħażin ħafna u vojt.
Kellna ħafna affarijiet komuni bejnietna u konna noħolmu li għad ngħixu flimkien u nibnu ġenna f’din id-dinja.
Imma r-reġim dittatorjali ta’ Saddam ma ħallinix ngħix ħajti, u qeridli t-tamiet u x-xewqat kollha li kelli.
Ir-reġim Iraqi arrestani u ttorturani għal tmint ijiem bl-akkuża li kont ngħin lill-partit tal-Kurdi u li kont qed naħdem għalih.
Zijuwi ħariġni fuq pleġġ.
Ħmistax wara li arrestawni, arrestaw lil zijuwi u għalhekk ħrabt lejn l-Ewropa.
Tlaqt mill-Iraq lejn is-Sirja fejn qgħadt għal 25 jum.
Wara mort Istanbul bi trakk fejn qgħadt sebat ijiem, u wara rkibt fuq trakk ieħor.
Kont għaddej minn żmien iebes – kilt biss erba’ darbiet, ma kontx norqod, ma kontx qed inħossni tajjeb.
Irkibt fuq trakk ieħor u ma rajtx id-dawl tax-xemx għal tlitt ijiem.
L-atmosfera kienet għalkollox kaotika u skomda.
Xtaqtni mejjet.
Wara tlitt ijiem qaluli li kont wasalt f’waħda mill-akbar bliet Ewropej.
Kont għajjien ħafna u ma kontx naf x’se naqbad nagħmel.
L-aġent ħadni għand l-awtoritajiet tal-immigrazzjoni u telaqni hemm waħdi.
Għamilt talba biex ningħata kenn u ġabu ruħhom tajjeb ħafna miegħi.
L-UNIVERSITÀ TA’ MALTA IL-FAKULTÀ TAL-ARTI ID-DIPARTIMENT TAL-MALTI MAL1031 IR-REGOLI TAL-KITBA MALTIJA FIL-PRATTIKA 2 Il-Ġimgħa, 6 ta’ Settembru 2013 (9:15 – 11:45) NOTA: F’dan l-eżami l-istudenti ma jistgħux jużaw kotba.
IKKOREĠI S-SILTIET KOLLHA (3) (100 MARKA) Int u tikkoreġi, żomm f’moħħok dawn il-punti importanti:  Dan huwa eżami tar-regoli ortografiċi.
Mela xogħlok hu li tikkoreġi l-iżbalji tal-ortografija biss, u mhux l-għażla tal-vokabolarju, is-sintassi, l-istil, eċċ.
 Ikkoreġi billi tħożż sing taħt il-kelma l-ħażina u fuqha tikteb il-kelma t-tajba sħiħa bl-aħmar.
Silta 1: ŻMINIJIET KOROH [Adattata minn Sireni u Serenati ta’ Lina Brockdorff] Malli missieri u ommi raw li stajna nħallu lil ta’ Camilleri bi kwiethom, malajr approfittaw ruħhom mill-offerta tal-Gvern.
Sibna ruħna fl-iskola tal-Gvern, fi klassi fl-ewwel sular.
Kienet klassi kbira, imma kull klassi kellha tinqasam bejn tliet familji.
Konna għamilna żball li għaġġilna u tlaqna mingħand ta’ Camilleri.
Poġġewlna lożor twal jifirdu kull roqgħa, waħda minn oħra għal kull familja u saħansitra ġabulna s-sodod.
Tista’ timmaġina f’ċirkustanzi bħal dawn kemm qalb il-bniedem tixxennaq biex terġa’ tmur lura f’darha.
Aktarx li l-fniek fit-toqob u fil-gallinari jkollhom fejn iduru aktar milli kellna aħna.
Ħassejtni qisni għasfur maqbud f’gabjetta.
Kulħadd marsus fid-djuq.
Trid tiftakar li fl-iskola ma kellna l-ebda kenn suret in-nies u waqt ħbit mill-ajru konna ninżlu fis-sular t’isfel.
Imma f’dawk il-jiem il-Ġermaniżi kellhom moħħhom fuq il-Port il-Kbir, l-Isla u l-Port ta’ Marsamxett u għalhekk aħna ġewwa Ħad-Dingli b’xorti tajba bqajna bi kwietna.
Ma niftakarx x’konna nagħmlu għall-ikel.
Ma setax ikun li f’dak ix-xiber spazju miksi sodod ikun hemm kuċinieri jew imwejjed biex tiekol.
Aktarx konna mmorru fi klassi oħra u jipprovdulna bukkun.
Dan kien isir bħala miżura ta’ emerġenza, kollox proviżorju u kulħadd kellu jibda jaħseb biex idabbar rasu kemm jista’ jkun malajr billi jsib xi gabuba xi mkien biex ideffes rasu fiha.
Ma 1/9 domniex iktar minn ftit jiem, imma kienu biżżejjed biex bejn il-familji qam tilwim liema bħalu.
Min għax ressaq is-sodod lejn in-naħa tal-ieħor biex jirbaħ xi xiber spazju u min għax kellu t-trabi jibku.
Kien ikun hemm f’dawk il-ftit iljieli li qattajna hemm, serenati kemm trid – serenati ta’ nħir ta’ dawk in-nies kollha f’kamra waħda u kultant, għall-varjetà, tinwiħ tas-sirena u t-tfaqqigħ tal-bombi komplut bil-kori tal-biki tat-trabi.
Ħaġa waħda niftakar ċar, li ’l ommi serqulha ċ-ċrieket tat-tieġ u tal-għerusija li kienu fuq mejda żgħira kwadra f’dik ir-rokna ta’ kamra li kellna.
Xi ħadd immarkahom, approfitta ruħu waqt li konna reqdin billejl, jew waqt xi attakk, għolla l-liżar u daħal u seraqhom.
Ommi ħaditha bi kbira wisq mhux tant għall-valur ta’ flus li kienu jiswew daqskemm għal raġunijiet sentimentali.
Missieri u ommi bdew iduru u jsaqsu għal xi kamra biex infittxu neħilsu minn dik it-terz ta’ kamra li kienet tfisser inkwiet biss.
Fl-aħħar marru r-Rabat għand ċertu Pawlu li kien magħruf bħala Palal u qalilhom li kamra tajba ma kellux, imma seta’ joffrilhom għorfa ġewwa għalqa Ħad-Dingli.
Ommi u missieri ħatfuha mingħajr biss ma kienu rawha, tant konna mdejqin rifuġjati fl-iskola.
Ħriġna bis-soror nimxu wara Palal u fejn jeħodna lesti ħa mmorru.
Ma tbegħedniex mill-iskola.
Iddur ma’ Triq il-Kbira, kien u għad hemm ħawt antik tal-ilma, timxi xi mitejn metru u ssib dan il-lok fuq il-lemin, numru 17, Triq il-Buskett.
B’xorti ħażina, illum m’għadux kif kien f’dak iż-żmien.
Għalxejn ngħaddi minn hemm ta’ spiss u nħares b’ċerta nostalġija, kważi nistenna li jinfetaħ dak il-ħajt li bnew u b’seħer nerġa’ nara l-lok kif kont nafu jien sittin sena ilu.
Xorta waħda nħobb ngħaddi minn hemm; inħoss bħal xi ħaġa tiġbidni ’l hemm u nintilef niftakar f’dawk il-jiem u fl-uċuħ ta’ dawk in-nies li kont naf.
Imxejna wara Palal għal ftit metri u mbagħad lewa mal-lemin fejn kien hemm daħla bħal sqaq dejjaq li twasslek lejn girna fuq naħa u mandra fuq oħra u bejniethom medda taraġ ta’ xi għoxrin waħda għal fuq setaħ dejjaq.
Fetaħ bieb żgħir b’muftieħ daqsiex.
Dehret kamra, b’tieqa żgħira ta’ xi nofs metru kwadru li minnha kien jidħol ftit tad-dawl minn dak il-ħajt dobblu.
It-tieqa kienet tagħti għal fuq għalqa b’siġra tal-ħarrub qrib li stajt taqbadha b’idek.
Kienet kamra mdaqqsa bil-ħnejjiet u li 2/9 magħha kellha wkoll kamra iżgħar, bla ebda ftuħ għal barra.
Dawn iż-żewġ kmamar kien fihom xi mniezel tat-tiben u ħuxlief li Palal kien iżomm hemm għall-għalf taż-żiemel.
Kif fetaħ, ħarġet riħa ħelwa ta’ dak il-għalf.
La ilma, la dawl tal-elettriku, la kċina u lanqas loki.
Xejn, ħlief art u saqaf.
Imma dak il-ħin qisniehom bħala palazz tas-slaten u missieri aċċetta li noqogħdu dak il-ħin stess.
Il-kera ma kinitx xi ħaġa kbira.
Palal wegħedna li jaħsbilna għal mejda u ftit siġġijiet, li malajr waslu u kienu kollha qodma u msewsa, imma għalina kienu sombor.
Ġabilna wkoll xi sodod, imtieraħ tat-tiben, imħaded, gvieret u x’naf jien.
Trid tiftakar li kien Jannar u li f’dak ir-raħal il-kesħa tagħmel ġmielha, tant li t-temperatura dejjem tkun grad inqas minn bnadi oħra.
Ġabhomlna dakinhar stess.
Ma nafx minn fejn sab ukoll kuċiniera, flimkien ma’ armarju tal-kċina, lavaman u komodina.
Kollox fuq karettun biż-żiemel tiegħu.
Rajnieh anġlu tas-sema lil Palal! Jista’ jkun li qatt tinsa bniedem li għamel magħna tant ġid? Ma kienx għad hemm fejn tistkenn fil-blat, imma smajna li f’xi bnadi f’Malta kienu ġa bdew iħaffru postijiet tal-kenn taħt l-art li malajr bdejna nsejħulhom xeltrijiet.
Infatti kif iddur mal-mogħdija fejn konna aħna u timxi żewġ passi kellu jkun hemm il-bokka ta’ wieħed minn dawn ix-xeltrijiet waqt li l-bokka l-oħra kellha tkun aktar ’l hinn f’xifer il-kantuniera.
Ma kienx wieħed mill-kbar dan ix-xelter, imma tgħidx kemm fraħna xħin rajna li x-xogħol bdewh u li kienu qegħdin iħaffu.
Kont tinżel ġo fih b’xi għaxar tarġiet u mbagħad tilwi, ftit tarġiet oħra u terġa’ ddur.
Jiġifieri, it-taraġ kien fih xi erba’ indani.
Dan kien meħtieġ biex b’hekk inaqqsu l-qawwa tal-blast tal-bombi, u fl-istess ħin iħarsu lin-nies miġbura isfel minn xi bomba li setgħet titgerbeb mat-taraġ; affarijiet li ġieli ġraw.
Ix-xelter kien kuritur twil taħt it-triq u wiesa’ forsi tliet metri, b’saqaf baxx.
Ma damitx ma daħlet id-drawwa li min ried, seta’ jħaffer kamra għalih mal-ġenb tal-kuritur.
Il-kmajra laqqamnieha cubicle.
Min kellu kmajra bħal din (ma kinitx ikbar minn xi tliet metri kwadri u li tinfed bla bibien xejn mal-bqija tax-xelter) seta’ jħalli hemm xi banketti, sodod u x’naf jien bit-tama li jerġa’ jsibhom meta jerġa’ jeħtieġhom.
Barra minn hekk dawn il-kmajriet ġol-blat kienu jħallu aktar spazju għan-nies li riedu jinqdew bix-xelter u għalhekk kienu ta’ ġid għal kulħadd.
3/9 Silta 2: PARLAMENT U DEMOKRAZIJA [Adattata minn ktiba tal-Onor.
Dr Michael Frendo f’Il-Forum tal-President] Huwa biss b’Parlament b’saħħtu li d-demokrazija tagħna ssir demokrazija tassew matura.
L-istituzzjoni tal-Parlament hija l-garanzija tad-demokrazija bejn elezzjoni ġenerali u oħra.
Il-pożizzjoni primarja tal-Parlament fid-demokrazija tagħna hija indikata fil-Kostituzzjoni tagħna li tirregola din l-istituzzjoni eżatt wara l-artikoli li jittrattaw il-President, u qabel ma tittratta dwar l-Eżekuttiv u l-Ġudikatura.
Il-Parlament huwa fil-qalba tal-ħajja demokratika tal-pajjiż u huwa ġustament imsemmi bħala “l-ogħla istituzzjoni tal-pajjiż”.
Iżda din in-nomenklatura tal-“ogħla istituzzjoni tal-pajjiż” mhijiex riflessa la fl-istatus tal-Parlament, la fil-felli tal-budget / “budget” / baġit li jiġi allokat lilu, la fil-Protokoll tal-Istat u lanqas fl-istrutturi li fuqhom iserraħ il-Parlament tagħna.
Hija deskrizzjoni vojta mill-kontenut ħlief għall-fatt li dak li jiddeċiedi l-Parlament jorbot lil pajjiżna u jinkludi mhux biss il-poter leġiżlattiv imma wkoll il-poter li jibgħat lill-Eżekuttiv mill-bankijiet tal-Gvern għall-bankijiet tal-Oppożizzjoni jew inkella għal elezzjoni ġenerali ġdida.
Madankollu, il-Parlament tagħna, bħal Parlamenti oħrajn u forsi anki aktar minnhom, jisforza biex ilaħħaq mar-riżorsi li għandu l-Eżekuttiv.
Sadanittant, ukoll f’din l-istituzzjoni, il-maġġoranza, li minnha huwa ffurmat il-Gvern, tinstab f’livell ta’ kontroll sħiħ tal-proċeduri tal-Kamra b’mod li, fil-fehma tiegħi, m’hemmx biżżejjed spazju għall-minoranza u għad-deputat individwali.
Is-sistema tagħna, imfassla fuq il-mudell ta’ Westminster, hija fiha nfisha sistema li ma tgħinx biex ikun hemm distinzjoni ċara bejn il-funzjonijiet eżekuttivi u dawk leġiżlattivi.
Dan il-mudell ta’ Westminster ma jħaddanx il-kunċett tas-separazzjoni tal-poteri fil-ħsieb ta’ Montesquieu bħalma wieħed isib ċar fuq il-kontinent Ewropew.
F’dak il-mudell tas-separazzjoni tal-poteri hemm separazzjoni fid-dieher, viżibbli, bejn l-istituzzjoni parlamentari u dik 4/9 eżekuttiva, tant li f’ħafna pajjiżi ma tistax tkun Ministru tal-Gvern jekk tkun parlamentari u tista’ tkun Ministru tal-Gvern mingħajr ma tkun membru tal-Parlament.
F’dan il-mudell normalment min huwa parlamentari jkollu jirriżenja meta jiġi nnominat biex iservi fil-Gvern għaliex dawn iż-żewġ funzjonijiet huma kkonsidrati kontradittorji u għalhekk inkompatibbli fl-istess persuna.
Mill-banda l-oħra, il-mudell li adottajna huwa mfassal fuq il-kunċett ta’ bilanċ tal-poteri u joħloq xenarju fejn l-Eżekuttiv ipoġġi fil-Parlament bħala parti integrali minnu, u fejn ħadd ma jista’ jservi fl-Eżekuttiv mingħajr ma jkun l-ewwel sar membru tal-Parlament jew, fejn hemm żewġt Ikmamar, membru ta’ waħda jew oħra mill-Kmamar li jikkostitwixxu l-Leġiżlatura.
Dan minnu nnifsu inevitabbilment joħloq konfużjoni fil-perċezzjoni tal-Parlament mill-pubbliku inġenerali għaliex tiċċajpar f’għajnejh id-distinzjoni bejn Gvern u Parlament, konfużjoni li ma tintemmx sempliċement għaliex dawk li jpoġġu fil-bankijiet ta’ quddiem ta’ naħa minnhom tal-Kamra jiffurmaw parti mill-Gvern u dawk li jpoġġu quddiemhom jew warajhom huma biss Deputati Parlamentari.
Dan in-nuqqas ta’ identità ċara f’għajnejn il-pubbliku f’tul ta’ kważi seklu baqa’ wkoll jiġi msaħħaħ bil-fatt li l-Parlament sal-lum għad ma kellu qatt id-dar tiegħu imma kien biss okkupant fid-dar ta’ ħaddieħor – fil-Palazz tal-Gvernatur, għal żmien twil il-Gvernatur kolonjali, li wara sar il-Palazz tal-President tar-Repubblika.
Biex aktar ma nżommux ċara l-identità tal-Parlament fil-konfront tal-Kap tal-Istat, tal-Kap tal-Gvern u tal-Kap tal-Ġudikatura, b’kopja tat-tradizzjoni Britannika, il-Parlament mhuwiex magħmul biss mid-deputati eletti mill-poplu u mill-President tiegħu elett minnu stess, imma mill-Kamra tad-Deputati (li nippreżumu tinkludi l-iSpeaker / l-Ispiker) u mill-President tar-Repubblika flimkien! Din l-adozzjoni in toto tat-tradizzjoni Britannika twassal ukoll biex fil-bidu ta’ kull legiżlatura l-President tar-Repubblika jkollu jaqra indirizz imsejjaħ “tal-President” li ma huwa 5/9 xejn tal-President għaliex jikkonsisti minn diskors ippreparat mill-Gvern u ġeneralment ikun jikkonsisti minn espożizzjoni tal-programm politiku tal-Gvern il-ġdid tal-ġurnata.
Dan forsi jista’ jagħmel sens għar-Renjant Britanniku fejn il-Ministri huma kkonsidrati l-Ministri tal-Kuruna, imma ma jagħmel l-ebda sens f’pajjiżna fejn il-Ministri mhumiex il-Ministri tal-President imma huma membri tal-Kabinett tal-Ministri u ma hemm l-ebda rabta mal-President għajr li jkun hu li jagħtihom il-ħatra.
Silta 3: IDEAT U PROPOSTI (Adattata minn Bizzilla ta’ Trevor Żahra) Iftaħ il-vit, imla buqar ilma, poġġih fuq il-mejda u oqgħod għal ftit sekondi ħares lejh.
U kif tkun hekk għall-kwiet għid f’qalbek: “Dan l-ilma jiswa mitqlu deheb.
Dan ġie għandi bis-saħħa tat-teknoloġija moderna, tar-reverse osmosis.
dik is-sistema inġenjuża li tiffiltra l-ilma baħar u tirrendih tajjeb għax-xorb! Li ma kienx għal din it-teknoloġija, kieku llum ilkoll qed immutu bil-għatx!” Imma, ħbieb tiegħi, din it-teknoloġija tqum il-belli liri.
Iżda, nistaqsi jiena, hemm modi oħra kif nistgħu niksbu l-ilma mingħajr ma nonfqu daqstant flejjes? Jien ngħidilkom IVA.
U ntenni: IVA, hemm.
Settembru u Ottubru jħobbu jirregalawlna l-maltempati tipiċi tagħhom.
Użajt dil-kelma għax b’qalbi kollha nemmen li dan huwa rigal minn Alla.
rigal li aħna qed nagħtuh bis-sieq u narmuh il-baħar.
Araw ftit l-aħbarijiet tat-televiżjoni l-għada li pajjiżna jintlaqat minn maltempata bħal din u tosservaw eluf fuq eluf ta’ glalen ta’ ilma prezzjuż sejrin jintremew.
Dak il-ħin jien nibki dmugħ li jkun iħabbatha sewwa ma’ dak tal-ilma tax-xita.
Emmnuni, qalbi tinqasam nara dak il-ġid kollu jinħela, biex imbagħad nonfqu fortuna sabiex niġbruh lura u nsaffuh permezz tar-reverse osmosis.
Is-soluzzjoni hija sempliċi: iġbru qabel ma jilħaq imur il-baħar.
6/9 Fil-manifest elettorali tiegħi tal-1981 kont aċċennajt għal dawn l-ideat tiegħi.
Imma ma waqaftx hawn.
F’wieħed mill-kxaxen tal-istudju tiegħi għandi ffajljati ma nafx kemm-il ittra li bgħatt lil ma nafx kemm-il dipartiment bis-suġġerimenti prattiċi tiegħi.
Imma ħadd ma ta kasi.
Bgħattilhom reminders u ċempilt diversi drabi waqt programmi tar-radju.
Ħadd ma jrid jagħtini widen.
Imma jiena ma naqtax qalbi malajr.
Ftit ilu tnieda l-proġett li semmewh “Be Prime Minister for a day” u peress li lili l-Prim Ministru jafni mill-qrib u naf li għandu rispett kbir lejja; u peress li naf li l-proposta tiegħi hija waħda għalkollox rivoluzzjonarja (f’sens pożittiv) u li tista’ tiffranka miljuni ta’ ewro lil pajjiżna, jiena kont pront ktibtha u ssottomettejtha għal dik l-iskema.
Iżda bqajna fejn konna; ħlief acknowledgement formali ma rċevejt xejn.
Mhux biss, imma flok il-proposta tiegħi għażlu dik ta’ daqsxejn ta’ tfajla għadha tibda d-dinja – proposta dwar korsijiet għall-ġenituri biex jgħallmuhom irabbu lil uliedhom.
In-nanna Vitor kellha ħdax-il tarbija u lkoll rabbiethom fil-biża’ t’Alla mingħajr il-ħtieġa tal-ebda kors.
Mela għeżież ħbieb u segwaċi tiegħi, ippermettuli ngħidha lilkom u ġġudikaw intom jekk din il-proposta tiegħi kienx ħaqqha mhux biss tirbaħ, imma saħansitra titressaq quddiem il-Parlament ta’ Brussell.
Mela, ippruvaw ifhmuni sewwa: ejjew nieħdu dawk it-triqat li l-aktar jgħaddi ilma minnhom, bħal Triq il-Wied, Birkirkara.
Jien qed nissuġġerixxi li taħt it-triq kollha, mill-Mosta sal-Imsida, jitħaffer ġibjun kbir.
enormi, li jkun dejjaq daqs it-triq imma fond madwar żewġ sulari, u ġo fih ikun jista’ jinħażen l-ilma kollu li jgħaddi minn dawk l-inħawi.
B’hekk inkunu mhux biss ġbarna ħażna kbira ta’ ilma, imma nkunu wkoll solvejna l-problema l-kbira tal-għargħar.
Issa ejjew nimmaġinaw li ħaġa bħal din ma nagħmluhiex biss fi Triq il-Wied, imma fit-triqat kollha ta’ pajjiżna.
Immaġinaw kieku kull triq ta’ Malta kellu jkollha bħal triq oħra mħaffra taħtha; triq forma ta’ ġibjun kbir u fond.
Tgħiduli “Imma kif se jirnexxilna nħaffru dawn il-ġibjuni kollha?” Ħbieb tiegħi, meta missirijietna kellhom biss l-għodda taż-żnied, ħaffru l-Ipoġew ta’ Ħal Saflieni.
Fi żmien 7/9 il-Kavallieri tħaffru mili sħaħ ta’ mini sotterranji taħt il-Belt Valletta.
Fi żmien il-Gwerra, bil-fisien u l-bqaqen, nannietna ħaffru mijiet ta’ xeltrijiet.
Allura ma jidhrilkomx li llum, bit-teknoloġija moderna li għandna għad-dispożizzjoni tagħna, nistgħu mhux biss inħaffru l-ġibjuni li semmejt imma anki ninfdu sal-Awstralja! Imbagħad, b’dawk it-tunnellati ta’ materjal u debris li neskavaw, nagħmlu dik li jsejħulha riklamazzjoni tal-art; jiġifieri noħolqu art ġdida; inkabbru pajjiżna.
litteralment nibdlu l-forma tal-mappa ta’ Malta.
Minn kalkoli approssimattivi li għamilt, sibt li jista’ jkollna biżżejjed materjal biex nordmu wesgħa baħar kbira daqs Ħaż-Żebbuġ, is-Siġġiewi u r-Rabat.
Barra minn hekk, jien nipproponi li tkun infurzata bl-akbar rigorożità l-liġi antika li kull binja jkollha bir jew ġiebja.
Qiegħed ngħid binja u mhux dar, għax jien nipproponi li anke l-garaxxijiet ikollhom ġiebja taħthom, il-flettijiet, il-bini kollu tal-gvern, il-lukandi, u l-iskejjel.
Tkun xi tkun in-natura tal-bini, qabel ma biss jibda jitpoġġa l-pedament ikun miktub li jitħaffer ġibjun.
Imbagħad jiena ħsibt ukoll għall-problema tal-ħela tal-ilma.
Jisgħobbija ngħid li għadu jaħkem fostna dan il-vizzju; u ma naħsibx li hemm bżonn wisq studju biex wieħed jasal għall-konklużjoni li l-ilma jinħela l-aktar waqt it-teħid tad-doċċi.
Naf b’persuni li l-gost tagħhom iħallu l-ilma nieżel fuq rashom, bil-pressa, għal kwarta sħiħa jew aktar.
Għalhekk jiena nipproponi li tgħaddi liġi sabiex ma’ kull doċċa jitwaħħal apparat li jippermettilek tieħu l-ilma bi pressa moderata għal mhux aktar minn ħames minuti.
Wara dan il-ħin l-ilma tad-doċċa jingħalaq awtomatikament u ma jkunx jista’ jerġa’ jiġi attivat qabel siegħa.
Minn testijiet li għamilt jiena sibt li, imqar jekk tkun ilek tliet xhur ma tinħasel, ħames minuti huma aktar minn biżżejjed biex tissapna u titlaħlaħ.
Il-proposta tiegħi ma tiqafx hawn.
Jiena ħsibt ukoll fl-enerġija.
Forsi mhux kulħadd sema’ bl-hekk imsejjaħ Grand Coulee Dam fuq ix-Xmara Columbia fl-Amerika.
Din hija diga li trażżan l-ilma tax-xmara biex imbagħad titilqu b’saħħa enormi, u bil-qawwa tal-ilmijiet 8/9 tħaddem turbini li jiġġeneraw l-elettriku.
Din tissejjaħ idroelettriċità.
Kont bqajt skantat meta qrajt li dan l-impjant beda jinbena fl-1933! Tgħiduli: “Imma aħna m’għandniex xmajjar!” Le, m’għandniex, iżda għandna r-riħ u l-baħar.
Għaldaqstant qed nipproponi li nibnu sistema ta’ mtieħen tar-riħ xi mkien in-naħa tal-irdumijiet ta’ Ħad-Dingli.
Permezz tagħhom inħaddmu pompi li jkunu kapaċi jtellgħu volum kbir ta’ ilma mill-baħar sa fuq l-irdumijiet ta’ Ħad-Dingli.
Wara nitilqu dan il-volum ta’ ilma mill-irdumijiet lura għall-baħar.
Din is-sistema fiha diversi vantaġġi; hija sistema nadifa u ħielsa minn kull tniġġis.
Kemm it-turbini tar-riħ kif ukoll il-kaskata tal-ilma la jkunu qed jużaw żejt, la gass u lanqas faħam.
Inkunu qegħdin ukoll nużaw mezzi naturali li ma jqumux flus: ir-riħ u l-ilma baħar.
Barra minn hekk il-kaskata tal-ilma mill-irdumijiet ta’ Ħad-Dingli toħloq attrazzjoni turistika li tkun tixbah lil dik ta’ Niagara Falls u bis-saħħa tagħha niġbdu aktar turisti lejn pajjiżna.
Issa ġġudikaw intom.
Ma taħsbux li sistema bħal din issolvilna l-problemi kollha tal-enerġija u pajjiżna jistagħna daqslikieku sab iż-żejt? Li kieku tawni l-opportunità li nqatta’ ġurnata mal-Onor.
Prim Ministru, kont nispjegalu dan kollu aktar fid-dettall, nurih id-disinji li għamilt u persważ li kien jirnexxili nikkonvinċih bis-siwi ta’ din il-proposta u flimkien konna nibdew naraw kif se nattwaw dan il-proġett.
Ftit ilu xi ħadd akkużani li jien dejjem nikkritika u mmaqdar.
Araw kemm dan mhux minnu.
Hawnhekk jien qed inkun pożittiv u kostruttiv.
Qed inressaq proposti tal-akbar fejda.
Iżda l-akbar trux dak li ma jridx jisma’.
Ħbieb tiegħi, meta xi darba tmorru żewġ passi lejn l-irdumijiet ta’ Ħad-Dingli, ieqfu ftit ħarsu madwarkom u ftakru f’din il-proposta sublimi tiegħi.
Immaġinaw il-ħoss melodiku ta’ dik il-kaskata ġganteska.
ħoss li s’issa għadna ma smajnieh qatt.
Immaġinawha billejl mixgħula bid-dwal ikkuluriti u t-turisti jeħdulha r-ritratti.
U fuq kollox immaġinawkom tiftħu l-kont tad-dawl u tal-ilma u ssibuh zero.
Imma jiena biss “.
leħen jgħajjat fid-deżert!” 9/9.
L-UNIVERSITÀ TA’ MALTA IL-FAKULTÀ TAL-ARTI ID-DIPARTIMENT TAL-MALTI MAL1031 IR-REGOLI TAL-KITBA MALTIJA FIL-PRATTIKA 2 Il-Ħamis, 30 ta’ Jannar 2014 (17:30 – 20:00) NOTA: F’dan l-eżami l-istudenti ma jistgħux jużaw kotba.
IKKOREĠI S-SILTIET KOLLHA (4) (100 MARKA) Int u tikkoreġi, żomm f’moħħok dawn il-punti importanti:  Dan huwa eżami tar-regoli ortografiċi.
Mela xogħlok hu li tikkoreġi l-iżbalji tal-ortografija biss, u mhux l-għażla tal-vokabolarju, is-sintassi, l-istil, eċċ.
 Ikkoreġi billi tħożż sing taħt il-kelma l-ħażina u fuqha tikteb il-kelma t-tajba sħiħa bl-aħmar.
(N.
B.
Is-siltiet li ġejjin mhumiex jidhru eżatt kif ġew ippubblikati: bl-iskop ta’ dan l-eżami ddaħħlulhom diversi żbalji ortografiċi.
) Silta 1: IL-KANDIDAT minn Mill-Gallarija ta’ Charles Casha Meta kont għadni tifel, il-ħajja kienet differenti minn kif inhi llum.
U allaħares li bqajna kif konna.
Għalkemm għad hemm ħafna ħwejjeġ li jġibuli nostalġija, jibqa’ l-fatt li f’dawn l-aħħar ħamsin sena mxejna ’l quddiem ħafna u n-nies qed tgħix aħjar milli kienet fi tfuliti.
Illum in-nies għandha aktar flus fl-idejn u tista’ tixtri ħafna affarijiet li tixtieq.
Imma meta kont tifel, il-pagi kienu baxxi u l-mara tad-dar kienet trid tara kif se tagħmel biex iġġebbed il-ftit liri li żewġha kien iġib id-dar fl-aħħar tal-ġimgħa.
Barra minn hekk, kien hemm numru mhux ħażin ta’ familji li kellhom aktar minn tlett itfal u dan kien iżid l-uġigħ ta’ ras tal-ġenituri kif se jmantnu lil uliedhom.
Imma kultant naħseb li kien hawn aktar paċi fil-qalb għax forsi ma konniex nippretendu ħafna, konna nifirħu bix-xejn u l-ħajja kienet bil-wisq inqas ikkumplikata.
Wieħed mill-aktar ħwienet popolari li kien hemm fir-raħal kien dak ta’ Karmenu li kien ibigħ ħwejjeġ, drappijiet u bżonnijiet oħra li minn żmien għal ieħor in-nies kienet tiġi bżonn 1/10 biex tilbes u tidher ftit aħjar mis-soltu.
Biex jgħinu fis-soluzzjoni tal-problema tan-nuqqas ta’ flus, xi negozjanti kienu jbigħu bid-dejn.
Mingħand tal-merċa konna nixtru dak li jkollna bżonn matul il-ġimgħa u mbagħad nhar ta’ Sibt konna mmorru għall-kont u nħallsu.
Kienet sistema li kienet taħdem u min kien bil-għaqal ma kienx isib problemi.
Min ma kienx, u allura ma kienx iħallas il-kontijiet, kien ibati għax tal-ħanut ma kienx ibigħlu iktar jekk ma jħallasx fil-pront.
Minn dawn kont issib kemm trid.
Barra minn hekk, ħafna rġiel tax-xogħol kienu jitħallsu kull nhar ta’ Ġimgħa jew kull nhar ta’ Sibt u għalhekk il-mara tad-dar kienet issib il-flus biex taqta’ d-dejn ma’ tal-ħwienet.
M’għandniex xi ngħidu, kien hemm min kien jaqlagħha tajjeb u allura ma kienx hemm għalfejn jirrikorri għal din is-sistema.
Karmenu tal-ħwejjeġ kien ħareġ b’sistema xi ftit differenti.
Il-klijenti tiegħu kienu kollha nisa għax wara kollox dawn kienu jieħdu ħsieb l-ilbies għall-familji tagħhom.
Dawn il-parruċċani, kif konna nsejħulhom, kienu jinkitbu għand Karmenu u jingħataw ktejjeb li fih kien jitniżżel x’kienu jħallsu kull ġimgħa u x’kienu jixtru mill-ħanut.
Meta kienet tasal il-festa jew kienet tinqala’ xi okkażjoni oħra, huma kienu jmorru għand Karmenu u jixtru dak li jkollhom bżonn.
Fil-ktejjeb kien jitniżżel il-bilanċ favur jew kontra.
Milli għadni niftakar, dis-sistema kienet qabdet sew għax Karmenu kellu numru sabiħ ta’ parruċċani.
Ħafna nies kienet togħġobhom għax biha kienu jserrħu rashom li meta tasal il-festa jkollhom flus biżżejjed imfaddla għand Karmenu biex jixtru dak li kienu jixtiequ.
Dik ix-xi ħaġa żgħira tal- flus li kienu jħallsu kull ġimgħa ma kinux iħossuha daqshekk iebsa.
Karmenu qatt ma tgħallem jikteb jew jaqra imma biex jieħu ħsieb dawn it-tranżazzjonijiet fil-ħanut kellu lil ibnu Charlie.
Fil-fatt dan kien jismu Karmenu bħal missieru u nannuh, imma biex ma jitfixkluhx ma’ missieru, ommu kienet issejjaħlu Charlie għax bħall- maġġoranza tan-nies kienet taħseb li Charlie u Karmenu huma l-istess ismijiet.
It-tifel ta’ Karmenu kien imur skola tal-Knisja sa minn meta kien għadu żgħir.
Meta spiċċa mill-iskola kien tgħallem jikteb u jaqra imma f’għajnejn ħafna nies tar-raħal kien jaf daqs l-aqwa 2/10 professur.
Għalhekk kienu jsejħulu s-Sur Charlie.
Ommu ma kinitx toqgħod lura milli tfaħħar lil binha kull meta tiġi l-opportunità.
Is-Sur Charlie kien jemmen li hu kien bil-wisq ogħla min-nies komuni tar-raħal u dan kien jurih b’diversi modi.
L-ewwel nett qatt ma kont tarah jagħti kunfidenzi lil ħadd.
Kien jilbes il-ġlekk sajf u xitwa u dejjem bil-palju f’idu, ukoll jekk ma kienx ikun hemm bżonnu.
Donnu li dan il-palju għas-Sur Charlie kien simbolu tal-qagħda soċjali tiegħu bħalma, fi żminijiet oħrajn, ċerti nies kienu joħorġu bil-bastun bir-ras tal-fidda.
Jekk niftakar tajjeb, is-Sur Charlie kien jaħdem bħala skrivan ma’ xi aġenzija l-Belt.
Skont ommu, is-Sur Charlie kien imexxi din l-aġenzija għax is-sidien kienu jħallu kollox f’idejh billi kellu ħila kbira u kien jaf ħafna skola.
Ħadd ma kien imeriha u biż-żmien din il-ħrafa saret realtà f’moħħ kulħadd.
Kellu bagalja tal-kartun kannella u kien iġorrha kull fejn kien imur.
X’kien iġorr fiha ma nafx, imma ommu kienet dejjem tgħid li fil-bagalja kien ikollu karti u dokumenti importanti li kellhom x’jaqsmu max-xogħol tal-aġenzija.
Ta’ kull filgħaxija s-Sur Charlie kien jintefa’ fuq mejda ċkejkna li kien hemm f’rokna fil- ħanut ta’ missieru.
Quddiemu kien iżomm reġistru kbir, b’qoxra safra, kollha kallijiet ta’ jdejh, u fuqu jniżżel il-pagamenti, jew xi jkunu xtraw il-parruċċani.
Kien jikteb pulit ħafna u n-nies kienet tieħu gost tammira dik il-kalligrafija sabiħa li kellu l-“accountant”/accountant ta’ Karmenu tal-ħwejjeġ.
Is-Sur Charlie qatt ma żżewweġ u kien hemm min kien jgħid li darba kien ħa grazzja ma’ waħda li kienet tiġi fl-aġenzija fejn kien jaħdem, iżda wara kien skopra li din kienet miżżewġa lil wieħed Taljan.
Kien ħadha bi kbira wisq u qata’ jiesu li xi darba għad jiżżewweġ.
Stejjer kont tisma’ kemm trid fir-raħal għax in-nies ma kellhiex biex tedha.
Darba kont smajt lil xi ħadd jgħid li s-Sur Charlie qatt ma żżewweġ għax kien kuntent kif kien, fejn kulħadd kien iġiblu l-akbar rispett, u kien jibża’ li jekk jiżżewweġ jitlef kollox.
Naħseb li l-ebda waħda minn dawn l-istejjer ma kienet minnha.
Kollox kien invenzjoni ta’ xi wħud li moħħhom kienu jużawh biss biex jilħqu salib ħaddieħor.
3/10 Silta 2: L-IDENTITÀ MALTIJA minn “L-għeruq kulturali ta’ identità Maltija” ta’ Carmel Cassar Wieħed jista’ jargumenta li l-figuri ta’ San Pawl, il-Konti Ruġġieru u La Valette saru protagonisti fid-duttrina ta’ leġittimità ta’ Malta mis-seklu sbatax ’il quddiem.
Fejn tidħol ir-rabta storika tagħhom, isem l-appostlu hu assoċjat mal-kristjanizzazzjoni tal-gżira; it-tkeċċija tal-Musulmani ta’ bla fidi u l-kisba ta’ mexxejja Nsara huma attribwiti lill-Konti Ruġġieru; filwaqt li La Valette hu marbut mad-difiża kruċjali ta’ dan it-territorju Kristjan mill-Ottomani.
Fi ftit kliem, it-tliet personaġġi jirrappreżentaw il-virtujiet tal-antenati, interpretati mill-perspettiva ta’ sfond soċjali ta’ kontroriforma Kattolika.
Il-figura ta’ San Pawl hija simbolu ‘minn t’isfel’, fis-sens li tirrappreżenta l-espressjoni popolari mingħajr kumplikazzjonijiet.
Min-naħa l-oħra, il-Konti Ruġġieru u La Valette jirrappreżentaw sens ta’ kburija etnika u qawmien nazzjonali rispettivament; tal-ewwel oriġina mis-sens ta’ identità distinta tal-Maltin; l-ieħor mit-tmexxija tal-Ordni nnifisha.
Kull ġenerazzjoni tiret il-miti u s-simboli tal-ġenerazzjonijiet ta’ qabel, li l-valur tagħhom jinsab fil-ħila li joħolqu rabtiet u jiġġeneraw soċjetà fl-imgħoddi, permezz tal-unjoni mitika u emozzjonali ta’ gruppi li jiġu minn xulxin u li jaqsmu storja u destin komuni.
Wieħed jista’ jargumenta li l-essenza tal-kuxjenza etnika Maltija ġiet imsaħħa u eventwalment mibdula f’kawża nazzjonali fiż-żmien qasir li Malta kienet taħt il-Franċiżi, u laħqet il-qofol tagħha fl-irvell kontra t-tmexxija Franċiża u l-iktar matul il-perjodu tal-kolonjaliżmu Ingliż li ġie wara.
Il-laqgħa tal-Maltin ma’ dawn iż-żewġ qawwiet kbar u ċ-ċivilizzazzjonijiet sofistikati tagħhom wasslet lil xi Maltin biex jittrattaw ir-Repubblikani Franċiżi u lill-Imperjalisti Brittaniċi bħala punti ta’ riferiment u mudelli li setgħu jimxu fuqhom.
Iżda l-amministraturi Brittaniċi, filwaqt li apprezzaw il-pożizzjoni strateġika ta’ Malta f’nofs 4/10 il-Mediterran, malajr indunaw li biex jibqgħu jgawdu l-fiduċja tan-nies kellhom iħalluhom ħielsa biex jipprattikaw ir-reliġjon lokali.
Għaldaqstant, il-protezzjoni tal-Knisja Kattolika f’Malta u l-kooperazzjoni mal-ġerarkija tagħha ffurmaw il-bażi li fuqha l-Ingliżi mmudellaw ir-relazzjonijiet bejn il-Knisja u l-Istat sakemm telqu fl-1964.
Finalment, ir-rispett tal-Maltin lejn l-Ingliżi jidher li kellu miegħu twemmin mifrux li huma kienu moralment superjuri.
Fi ftit kliem, kienu jaqsmu sentiment ġenerali ta’ superjorità ‘reliġjuża’ li setgħu waslu biex jużawha bħala forma ta’ difiża morali tagħhom infushom.
Fl-aħħar mill-aħħar, modi ta’ mġiba lokali wasslu biex jagħżlu lill-Maltin mill-barranin.
Fit-tentattivi tagħhom biex jigglorifikaw l-imgħoddi, il-Maltin użaw wisq l-eroj tradizzjonali tagħhom li allura bdew iservu ta’ ‘gwardjani’ li jippreservaw il-limiti tal-komunità etnika.
Il-valuri kulturali komuni li qasmu bejniethom il-Maltin irriżultaw b’saħħithom kif ukoll vitali.
L-impatt kulturali tagħhom tant kien qawwi li kienu determinanti fit-tiswir ta’ identità kulturali Maltija u ffaċilita l-komunikazzjoni tal-Maltin bejniethom.
Fis-seklu sittax, dawn il-valuri, irrappreżentati l-iktar mir-realtà Kattolika omnipreżenti, kienu diġà saru sinonimi mal-etniċità Maltija.
Wieħed jista’ jargumenta li r-reliġjon irnexxielha toħloq omoġeneità kulturali li kienet isservi bħala mod ta’ għajxien u wkoll bħala sistema ta’ twemmin mill- Maltin kollha fil-fażi tal-istorja tagħhom meta l-Maltin etniċi, l-iktar dawk li kienu jgħixu fil-bliet ta’ madwar il-Port il-Kbir, kellhom jaqsmu l-valuri soċjoekonomiċi u kulturali tagħhom ma’ komunità mħallta ta’ ħafna barranin – ħielsa u lsiera; Insara u Musulmani; Kattoliċi, Ortodossi u Protestanti.
Fi kliem ieħor, ir-realtà Kattolika Maltija għamlet distinzjoni bejn in-nies tal-post u l-barranin.
Dawn il-barranin ma kinux jissimpatizzaw mas-simboli u l-miti nazzjonali Maltin, u għalihom il-valuri etniċi Maltin li kienu rabbew l-għeruq tagħhom fil-wirt Kattoliku tal-gżira ma kellhomx din it-tifsira.
5/10 Silta 3: ĠENN minn Ġużè Bonnici: In-Novelli M’hemmx għalfejn ngħid ismi.
L-ismijiet jixxiebhu kollha u kieku qabel nitkellem kelli ngħid ismi, żgur li sakemm nerġa’ niftaħ ħalqi, kulħadd ikun laħaq mar u ħallieni waħdi.
Id- dinja hekk hi: tfittex il-qoxra u ma tħarisx lejn il-qalba, trid il-għata sabiħa u ma tarax x’hemm mgħotti.
Kieku wara ismi kelli xi erba’ ittri, kieku f’żgħoriti missieri kellu l-flus biex iwaddabni f’Università u jwaħħalli dawk l-ittri wara ismi, kieku, tibżax! Kulħadd jieqaf jismagħni.
Ma jgħoddx li biex ħa dawn l-ittri dan il-bniedem għadda żgħożitu jiekol il-kotba bla mistrieħ biex iwaħħal bil-bżieq kulma qara f’moħħu, ma jgħoddx li fl-eżami kkopja kemm felaħ u li l-għada tal-eżami nesa kollox, ma jgħoddx; dak li jgħodd huwa biss li hu għadda mill-eżami, li rnexxielu juri lill-eżaminaturi tiegħu li hu jaf dak li ma jafx, li hu fehem dak li ma fehemx.
U dan huwa biżżejjed! U l-ittri li kont tant xtaqt, donnhom miġbuda minn kalamita, tarahom jeħlu wara ismek! Dan jien qatt ma stajt nifhmu! Għaliex jien li naf naħseb, li naf nara t-tajjeb u l-ħażin, li naf ngħarbel kulma nisma’, ma nġib xejn wara ismi u int, int li għadek lanqas tidher f’wiċċ id-dinja u li għadek ħalib ommok fi snienek, iġġib? Għaliex ħafna oħra, li ma jiswew xejn aktar minnek, iġibu? Din hija l-problema ta’ ħajti.
Ma tafx li kull bniedem li jiġi fid-dinja għandu problema xi jħoll? U jien s’issa għadni ma stajtx insolvi din il-problema kbira li mlietli ħajti.
Bil-ħsieb inħoss moħħi juġagħni u jħabbat bil-qawwi, inħoss qalbi trid tinqasam, inħoss demmi jitħabat ġo fija donnu qed ibaqbaq bil-għali.
Għaliex xħin ngħid ismi ħadd ma jaqla’ l-kappell u meta jdoqqu l-God save the King kulħadd jikxef rasu? Għaliex meta jgħaddi l-Isqof kulħadd isellimlu u lili ħadd ma jagħti kas tiegħi? Dan li rrid naf mingħandek.
Dan huwa li staqsejt fil-pjazez, dan huwa li staqsejt kull fejn mort u kull fejn kien hemm min jismagħni.
U taf x’inhi t-tweġiba li tawni? It-tweġiba kienet li sibt ruħi hawn ġew, indukrat bħal ħalliel.
X’għamilt jien biex daħħluni hawn ġew? Xejn, ħlief staqsejt dak li ma kontx naf, dak li jien ma stajtx insolvi.
6/10 Kont nismagħhom jgħidu li l-mistoqsija hi oħt il-għerf u għax staqsejt biex insir għaref, sibt ruħi hawn ġew.
Ma ġara xejn! Jien m’iniex bħal ħafna minn sħabi li jixtiequ joħorġu ’l barra, le jien hawn ġew qiegħed tajjeb, hawn ġew qiegħed għal qalbi, għax għandi iżjed żmien biex insolvi l-problema tiegħi.
Barra kont irrid indum nitħabat nofstanhar biex naqla’ loqma ħobż u nsib xi rokna fejn immidd rasi, u bil-għeja bilkemm kont niflaħ naħseb; hawn ġew xejn! Hawn ġew iċċempel qanpiena u mmur niekol, iċċempel oħra u mmur norqod, nistħajjilni xi papa! Hawn ġew għandi żmien naħseb kemm irrid, kemm jogħġobni.
Dak li jdejjaqni biss huwa meta jsejħuli f’kamrithom il-professuri, dawk li jġibu l-ittri wara isimhom, u jpoġġuni fin-nofs u joqogħdu jistaqsuni.
Għandu jkun iridu jisirquli l-problema u jsolvuha huma minfloki biex joħduli l-ġieħ li jkun ħaqqni.
Dalgħodu sejħuli.
Dħalt f’kamra miżbugħa bajda.
Fin-nofs mejda miksija b’biċċa pannu aħdar; naħa waħda tliet professuri bilqiegħda, in-naħa l-oħra siġġu vojt għalija.
Għamluli sinjal b’rashom u jien poġġejt bilqiegħda.
U bdew jitkellmu bejniethom u jħarsu lejn wiċċi.
“Dan,” qal l-ixjeħ fosthom, l-iżjed li jġib ittri wara ismu, “dana, jekk ma niżbaljax, huwa dak li għedtilkom, dak li huwa marid bil-megalomania incipiente.
każ interessanti ħafna.
” Jien ma bqajtx nismagħhom jitkellmu iżjed u bdejt naħseb waħdi, billi jien għandi moħħi bħal kaxxa tad-daqq li malli jisma’ xi kelma li togħġbu jibda jhewden fuqha.
Me-ga- lo-ma-ni-ja in-ċip-jen-ti! Jien marid bil-megalomanija inċipjenti? Xi tkun din il-marda? Xi problema aqwa milli għandi? Iżda minflok għalejt, fraħt għax biex ikollok marda b’isem hekk twil trid bilfors tkun xi ħaġa kbira għax kieku, min hu dak il-ħmar li se joqgħod ifittex dan l-isem kollu għal wieħed li ma jiswa xejn? Iżda lanqas ħallewni naħseb bi kwieti, bdew idejquni bil-mistoqsijiet tagħhom.
“X’differenza ssib bejnek u bejn ir-Re?” “Bejni u bejn ir-Re? Sabiħa din, xejn! Hu għandu par għajnejn u jien għandi par oħra.
Hu għandu mnieħer biex ixomm u jien għandi eżatt bħalu.
” 7/10 Silta 4: PARIRI LILL-ĠENITURI minn fuljett tal-Aġenzija Appoġġ  Ikkumplimenta l-imġiba tajba, kwalitajiet pożittivi, u t-talenti tat-tfal.
Meta tesprimi l- apprezzament tiegħek lejhom tkun qed turihom kif għandhom jesprimu ruħhom huma stess waqt li tgħinhom iżidu l-istima lejhom infushom.
Ara li meta tfaħħarhom, dan ikun b’mod ġenwin.
 Uri fiduċja fit-tfal u l-ħiliet tagħhom.
It-tfal mhumiex kollha l-istess.
Min hu tajjeb akkademikament u min hu tajjeb fl-arti, sports, eċċ.
, li xorta waħda ħaqqhom ikunu rikonoxxuti bħala kwalitajiet pożittivi u għalhekk għandhom ikunu apprezzati u inkoraġġiti wkoll.
 Oqgħod lura milli tuża sarkażmu jew kliem li jwaqqa’ l-moral tat-tfal – ħafna drabi dan jiddependi mill-għażla ta’ kliem li nużaw jew it-ton ta’ leħenna.
 Li xi kultant tgħannaq lit-tfal, tagħfsilhom idejhom, jew ittaptpilhom fuq daharhom huma mezzi kif turi affezzjoni lejn it-tfal, u jagħmlu ħafna ġid.
 Ibni relazzjoni mat-tfal – qatta’ ftit ħin tilgħab magħhom u tagħmel affarijiet li jogħġbu lilhom.
Hu importanti li fil-ħajja mgħaġġla tal-lum issib ċans u ttihom attenzjoni individwali.
 Tkellem magħhom u uri interess f’dak li għaddew minnu matul il-ġurnata.
 Agħti spazju biex it-tfal juru li għandhom sehem siewi fil-familja u li l-opinjoni tagħhom tgħodd.
Ħallihom jgħinuk tipprepara l-ikel, taħsel il-karozza, issaqqi l-qsari, tagħmel il- lista tax-xirja, u affarijiet prattiċi oħra skont l-età tagħhom.
B’hekk iħossuhom utli.
Ħafna drabi, biex ngħaġġlu ma nħalluhom jagħmlu xejn, imma b’hekk jispiċċaw iħossuhom żejda.
Barra minn hekk, dan l-involviment jgħinhom jiżviluppaw il-ħiliet tagħhom.
 It-tfal jitgħallmu jagħmlu xi ħaġa jekk tħallihom jippruvaw jagħmluha huma u mhux jekk tagħmilhielhom int.
Is-sens ta’ responsabbiltà jgħinhom jikbru fi tfal aktar kunfidenti.
8/10  Kun ċar/a imma żomm kelmtek dwar ir-regoli fil-familja u x’inhu mistenni minnhom.
Spjegalhom ir-raġuni wara dawk ir-regoli u x’inhuma l-konsegwenzi jekk ma jżommux magħhom.
Din għandha tkun gwida imma li fl-istess ħin toffri dixxiplina li tgħin lit-tfal jibnu sens ta’ responsabbiltà, kunfidenza u valuri.
Dawn ir-regoli għandhom ikunu konsistenti u skont l-età tat-tfal.
 Tfal li jitrabbew b’nuqqas ta’ dixxiplina jibqgħu dejjem dipendenti minn ta’ madwarhom, ikollhom sens ta’ inċertezza u jkollhom ukoll nuqqas ta’ kontroll fuq id-dinja tagħhom.
 Ipprova kun pożittiv/a kemm tista’ meta tikkoreġi lit-tfal, Iddiskuti l-iżbalji u x’setgħu għamlu aħjar.
Tihom reazzjoni fuq dak li għamlu ħalli jitgħallmu x’inhu aċċettabbli u x’mhux.
Hu importanti li jitgħallmu jsolvu l-problemi tagħhom weħidhom fuq il-gwida li tkun tajthom int.
 Ikkritika l-azzjoni li jkunu għamlu u mhux lilhom personali.
Punt importanti hu li tiddiskuti magħhom meta tkun kalm/a.
Ikun aħjar li twarrab ftit mis-sitwazzjoni milli toħroġ ir-rabja tiegħek magħhom.
 Taħt l-ebda ċirkustanza m’għandek issawwat lit-tfal, lanqas biex tikkoreġihom.
Għodd sal-għaxra, ħu nifs u jekk hemm bżonn warrab għal ftit mumenti sakemm tikkalma.
Dan jgħin lit-tfal jitgħallmu li bir-rabja u l-vjolenza ma jaslu mkien u li hu aħjar jittrattaw ma’ sitwazzjoni bil-kalma.
 Li tfaħħarhom talli ppruvaw jagħmlu xi ħaġa hu aħjar milli tfaħħar ir-riżultat li kisbu l- ewwel darba li għamluha.
B’hekk tkun qed timmotivahom jerġgħu jippruvaw affarijiet oħra u jiffaċċjaw sfidi li jiltaqgħu magħhom.
 L-eżempju jkaxkar! It-tfal jitgħallmu ħafna minn dak li jaraw lilek tagħmel.
 leqaf u isma’ lit-tfal! Dan itihom sens ta’ sigurtà u jgħinhom jibnu l-istima lejhom infushom.
Ħares f’għajnejhom, ara x’ton tuża magħhom, oqgħod attent/a x’pożizzjoni tuża – it-tfal jindunaw tkunx qed tippretendi li qed ittihom l-attenzjoni jew tkunx 9/10 ġenwinament interessat/a f’dak li qed jgħidulek.
 Uri li qed tifhem dak li qed jgħidulek u kkjarifika xi punti li jgħidulek ħalli tevita li jasal messaġġ żbaljat.
 Meta tagħtihom attenzjoni sħiħa, it-tfal iħossuhom importanti u li qed jilħqu dak li hu mistenni minnhom.
Dan jgħinhom ikunu individwi kunfidenti u bi stima għolja tagħhom infushom.
 Meta tiddiskuti magħhom għinhom jesprimu l-emozzjonijiet tagħhom.
Ħafna drabi t-tfal ikunu jridu biss jaqsmu xi ħaġa miegħek u mhux bilfors ikunu qed jistennewk ittihom soluzzjoni.
 Kull familja jkollha kunflitti.
L-importanti hu li tittrattahom b’mod effettiv, speċjalment permezz ta’ komunikazzjoni miftuħa u pożittiva bejn il-membri kollha tal-istess familja.
L-UNIVERSITÀ TA’ MALTA IL-FAKULTÀ TAL-ARTI ID-DIPARTIMENT TAL-MALTI MAL1031 IR-REGOLI TAL-KITBA MALTIJA FIL-PRATTIKA 2 Il-Ħamis, 4 ta’ Settembru 2014 (9:15 – 11:45) NOTA: F’dan l-eżami l-istudenti ma jistgħux jużaw kotba.
IKKOREĠI S-SILTIET KOLLHA (3) (100 MARKA) Int u tikkoreġi, żomm f’moħħok dawn il-punti importanti:  Dan huwa eżami tar-regoli ortografiċi.
Mela xogħlok hu li tikkoreġi l-iżbalji tal-ortografija biss, u mhux l-għażla tal-vokabolarju, is-sintassi, l-istil, eċċ.
 Ikkoreġi billi tħożż sing taħt il-kelma l-ħażina u fuqha tikteb il-kelma t-tajba sħiħa bl-aħmar.
Silta 1: IL-PALAZZ TA’ WIED IL-QLEJGĦA [Adattata minn kitba ta’ Ġużè Chetcuti] Illum jekk issaqsi fejn hu dan il-palazz ma ssibx min jgħidlek.
Iż-żmien għadda sewwa minn fuqu u biddlu għalkollox.
Kif tmidd riġlejk ir-raħal għandek issib fuq ix-xaqliba tal-lemin qasam art tħares min-Nofsinhar fuq Ras ir-Raħeb u d-daħla ta’ Fomm ir-Riħ.
Hemm f’dak il-qasam art dar kbira – darba kienu jgħidu li kienet palazz – li tista’ tgħid tibla’ nofs it-triq, bi ġnien kbir wara, u aktar ’l hinn għelieqi kull fejn tara b’għajnejk.
Meta lħaqt kappillan għajni mill-ewwel waqgħet fuq dik id-dar f’Wied il-Qlejgħa li kont sirt naf li kienet battala.
Lil sidha ħadd ma kien jafu.
Dar bħal dik dnub moħlija hekk.
Bieb ma’ bieb mad-dar kienet toqgħod waħda xiħa għakka – Vanġiela.
Xiħa, imma kellha wegħda li quddiesa meta tkun tiflaħ ma titlifhiex.
Saħħa wisq mara ta’ dik l-età ma kellhiex imma moħħha kien għadu ċar, tiftakar ta’ snin ilu qisu lbieraħ.
Kont naraha ħierġa wara l-quddiesa milwija fuq żewġt ibsaten, tieqaf kull erba’ passi, tagħti daqqa t’għajn madwarha biex tara jekk hemmx min miexi warajha, u tkompli triqtha, pass pass, mistrieħa fuq il-bsaten.
Qaluli, qatt ma kienet trid lil ħadd imur jgħinha.
Imma jien ħsibtha mod ieħor u ma rnexxilix.
Bgħatt lil Toninu, id-daqqaq tal-qniepen, jgħinha u jmexxiha hu sad-dar.
Ma kellmitux imma wrietu b’rasha li l-għajnuna tiegħu ma kellhiex 1/9 bżonnha.
Imma meta reġgħet ġiet l-Erbgħa ta’ wara, flok Toninu mort jien.
Ma nafx għarfitnix mill-ewwel imma meta għedtilha: “Dun Sidor, jien!” Tefgħet ħarsa lejja u ħallietni nwassalha sad-dar.
Kont ser nitlaq lura u kollox meta b’tixjira ħafifa b’rasha stednitni nidħol ġewwa.
Kellha ġa lesta stanjata kafè u fuq mejda ċkejkna f’nofs il-kamra kisra ħobż fi plattin.
Bil-mod bi ftit tar-rogħda qabdet stanjata u ferrgħet kafè għal tnejn, skutella kull wieħed, u kienet se taqsam dik il-kisra ħobż meta għedtilha li l-kafè nieħdu imma l-ħobż le.
Rajt tbissima ħafifa f’għajnejha li għamlitli l-qalb biex nibqa’ hemm ġew, u nxtħett fuq siġġu li żaqżaq malli qgħadt fuqu.
Kien ruħ ommu fi snienu.
Maż-żaqżiqa tas-siġġu tatni daqqa t’għajn maħtufa, u maħtuf ukoll kien kliemha: “Dak għandu mitt sena!” Qalbi niżlet f’saqajja.
Stennejt li se nsib ruħi fl-art.
Inzertajt oħxon m’iniex u naħseb kien għalhekk li dak is-siġġu “ta’ mitt sena” ma nfetaħx tnejn bija.
Waqt li bdejt inniżżel il-kafè għajnejja bdew iduru mal-kamra u, għalkemm dawl ħafna ma kienx hemm, ix-xemx kienet għadha ma telgħetx għalkollox, xorta stajt nara biċċtejn għamara qadima li, kif ikkalkulajt, kellhom l-annati sewwa.
Hawn bdejt naħseb li kont ninsab f’dar kurjuża u ridt napprofitta ruħi u nkun naf l-istorja ta’ dik id-dar u tax-xiħa li toqgħod fiha.
Għalija dik kienet opportunità tiswa mitqilha deheb biex nieħu tagħrif mhux biss fuq id-dar imma, wisq aħjar ukoll, fuq il-Palazz, medda ta’ ftit metri ’l bogħod f’dik l-istess triq.
Staqsejtha.
Qaltli ma taf xejn.
Ma emminthiex.
Insistejt.
“F’did-dar,” fl-aħħar bdiet tgħidli b’leħen baxx waqt li għentha toqgħod bilqiegħda fuq siġġu ħdejja, “f’did-dar jien ġejt meta żżewwiġt fuq il-ħamsin sena ilu.
ħamsin sena.
qabli kienet toqgħod in-nanna tar-raġel, id-dar uritnieha mingħandha.
Jien ġa kont imdaħħla fiż-żmien mhux ħażin, kelli fuq l-erbgħin, hu kien ħmistax-il sena iżgħar minni.
Kont noqgħod il-Belt, Triq il-Merkanti ħdejn il-Monti, u hu kien jiġi hemm ma’ missieru kull nhar ta’ Ħadd ibigħu l-bċejjeċ tad-drappijiet.
Minn hemm sirt nafu, u meta żżewwiġtu ġiebni noqgħod hawn mill-ewwel f’din id-dar.
Ngħid is-sewwa, imrobbija hemm il-Belt, rajtha bi kbira biex nidraha.
Ħadet ftit tan-nifs.
u domt ma drajtha minħabba nanntu li riedet tibqa’ tgħix magħna, ġa kellha fuq il-mitt sena.
Paċenzja biha ma ħadtx wisq għax bdiet togħlob, togħlob sakemm darba nsibuha mejta fl-irqad.
” Kompliet ixxappap il-ħobż fil-kafè u f’qalbi għedt aħjar inħalliha tgħid u ma nfixkilhiex, xi ħaġa taf tgħidli żgur fuq il-Palazz fil-ħamsin sena li ilha toqgħod hawn.
“Jien hekk, ara, tini l-kafè, żewġ gidmiet ħobż miegħu u ħallini noqgħod fuqhom sakemm nisma’ l-arloġġ il-kbir idoqq nofsinhar.
” “Ma tiekol xejn aktar?” “Ingerrem qagħqa mill-ħelwin, imbagħad għal nofsinhar platt soppa tal-armla, u li jibqagħli nkomplih filgħaxija.
Imma l-ġurnata ma naħlihiex fix-xejn, taf!.
Hemm in-newl, ara.
nintafa’ fuqu u ma ninqalax.
ili f’dan ix-xogħol sa minn meta ġejt hawn.
darba fil-ġimgħa hu jieħu dak li nkun lestejt il-Belt f’ħanut Triq Sant’Ursla ħdejn tal-Klawsura.
U hekk konna qed indawru r-rota jien u hu mhux ħażin.
” “Tfal?” “Issemmix tfal.
jew hu jew jien ma kellniex ħila nġibu tifel jew tifla fid-dinja.
Tobba rajna.
imma bqajna fejn konna, tfal xejn.
” Bdejt nara li l-ħin kien għaddej u dak li kelli f’moħħi kien se jisfa’ fix-xejn.
Jien ridt naf għaliex il-Palazz kienu l-aktar jafuh bħala d-Dar tas-Sħarijiet.
Imma hi bdiet iddurli mal-lewża, kien aktar moħħha li tgħidli l-istorja tagħha u ta’ darha.
“U r-raġel?” “Dik storja oħra tiegħu, taf! Il-Ħadd jitlaqlek Tal-Pietà għat-tiġrijiet ta’ Santu Rokku.
Agħtih iż-żwiemel u ttih xejn aktar.
Kellu żiemel ġerrej u sena wara l-oħra arah ġej bil-palju rebbieħ.
Ma jitlifx tiġrija waħda.
Fl-Imnarja jaqbadlek is-serkin, jitlaqlek minn sbiħ Alla u ma tarahx qabel jaqa’ dlam ċappa.
U t-tiġrija ta’ Santa Marija r-Rabat Għawdex, kien joqtol għaliha.
U dik għamlithielu.
Sena minnhom mar u ma ġiex, la hu u lanqas iż-żiemel.
Il-baħar dakinhar kien rasu iebsa, u l-vapur t’Għawdex ma ħadimx.
Imma Baleli, ir-raġel, waħħal f’rasu li jmur.
Tela’ biż-żiemel b’kollox f’dgħajsa tal-latini ma’ għoxrin ruħ oħra, bdiewa, bil-bejgħa għal Għawdex, imma ma laħqux waslu l-Imġarr.
Il-baħar belagħhom.
” 3/9 Silta 2: LOGĦOB U UŻURA [Adattata minn Stqarrija tal-Kumitat Permanenti dwar l-Affarijiet Soċjali tal-Parlament - Nru.
il-gambling outlets qed ikissru aktar familji mill-Casinos, għaliex huma ħielsa minn regolamentazzjoni riġida, jiftħu għal ħin twil, u qed jinfetħu ħafna u qrib il-komunità.
għalkemm l-għaqda tagħna hija waħda anonima, in-numru ta’ żgħażagħ u nisa li qed ifittxu s-servizzi tal-gambling anonymous qiegħed kulma jmur jiżdied u dan ħeġġiġna sabiex insemmgħu l-vuċi tagħna.
min jilgħab jibda bi ftit ċenteżmi u jispiċċa jilgħab l-eluf.
jitilfu kollox.
dawn il-persuni jispiċċaw jiġru wara flushom u r-riskju li jaqgħu fil-vizzju malajr huwa għoli ħafna.
f’dawn il-gambling outlets rajna tfal fil-pushchairs, ommijiet jilagħbu sakemm it-tfal ikunu l-iskola u minn Novembru li għadda sa Jannar iltqajt ma’ tliet familji li kellhom ibigħu darhom.
” Quddiem dawn ir-realtajiet, il-Kumitat dwar l-Affarijiet Soċjali reġa’ ltaqa’ ma’ professjonisti tal-Caritas li ilhom jaħdmu ma’ persuni u familjari vittmi tal-vizzju tal-logħob u użura u persuni oħra li huma xhieda anonimi li ġarrbu l-vizzju tal-logħob.
F’din il-laqgħa l-Membri tal-Kumitat semgħu kif il-vizzju tal-logħob qed ikollu effetti negattivi fuq il-familja u fuq min jilgħab.
Ingħad li omm b’kundizzjoni ta’ compulsive gambling kienet miexja fi triq u wara li rnexxielha tevita li tidħol u tilgħab f’żewġ ħwienet tal-logħob, din spiċċat iltaqgħet ma’ ħanut ieħor u waqgħet għat-tentazzjoni tal-vizzju.
Kellha tkun it-tifla tagħha ta’ 15-il sena li ħarġitha minn dan il-ħanut sabiex ma tilgħabx il-flus kollha tal-benefiċċji soċjali, b’konsegwenza li din il-familja kellha tgħaddi b’100 ewro x-xahar kollu.
Xhud anonimu spjega kif il-faqar li qed iġġib din id-dipendenza fuq il-logħob huwa moħbi minħabba l-istigma.
Min-naħa l-oħra, teżisti relazzjoni qawwija bejn l-użura u d-dipendenza tal-logħob u 70% ta’ dawk il-persuni li jaqgħu vittmi tal-użura huma dipendenti fuq il-logħob.
Id-Direttur Ġenerali tad-Diviżjoni tal-Kummerċ spjega li d-Diviżjoni ma ħarġet l-ebda liċenzja għall-ħwienet tal-logħob u teknikament il-leġiżlazzjoni preżenti ma tippermettix din l-attività fl-ebda liċenzja li toħroġ din id-Diviżjoni.
Huwa ċċara li mhijiex ir-responsabilità tad-Diviżjoni li tagħmel spezzjonijiet f’dawn il-lokali sabiex tistabbilixxi jekk humiex konformi mal-liċenzja tad-Diviżjoni.
4/9 Meta mistoqsi jekk familji li qed jesperjenzaw il-ftuħ ta’ ħwienet tal-logħob fit-triq tagħhom għandhomx id-dritt ikunu jafu x’tip ta’ liċenzja dawn suppost għandhom, huwa qal li d-Diviżjoni toħroġ lista tal-liċenzji darba fis-sena u kull min irid jista’ jsaqsi lid-Diviżjoni għal din it-tip ta’ informazzjoni.
Din l-informazzjoni tingħata bla problemi għax hija pubblika.
L-Assistent Kummissarju tal-Pulizija stqarr li, għalkemm il-pulizija ma tantx tidħol fuq il-kwistjoni ta’ irregolaritajiet ta’ liċenzji, il-pulizija huma legalment responsabbli li jissorveljaw il-liċenzji tal-operat tal-lokali.
Huwa qal li tinħass nuqqas ta’ leġiżlazzjoni ċara li tiddistingwi l-magni tal-logħob tal-gambling minn dawk tal-amusement.
Fil-preżent il-leġiżlazzjonijiet f’dan il-qasam ma jgħinux fix-xogħol tal-pulizija, tant li saħansitra l-konfiska ta’ dawn il-magni tista’ tiġi interpretata bħala abbuż ta’ poter mill-pulizija.
Filwaqt li spjega li l-kaxxi tal-gambling huma illegali, huwa tkellem fuq kif il-magni tal-logħob (amusement) isarrfu l-flus f’punti u allura jista’ jingħad li dawn qed jintużaw għal skop ta’ gambling.
L-Assistent Kummissarju qal ukoll li dawn l-amusement machines huma l-aktar li qed joħolqu problemi u numru kbir minnhom jinsabu f’dawn il-gambling outlets.
Però huwa diffiċli għall-pulizija li tiġbor provi li jirrikonoxxu dawn l-amusement machines bħala gambling machines.
Sabiex magna tkun tissejjaħ amusement, din irid ikun fiha element ta’ kapaċità u mhux ta’ gambling.
Huwa rrefera għal sentenza tal-Qorti fejn ġew deskritti l-ispeċifikazzjonijiet ta’ dawn il-magni tal-logħob.
L-interpretazzjoni tal-liġi hija essenzjali f’dawn iċ-ċirkustanzi u sabiex jiġu rregolarizzati madwar 13-il gambling outlet fil-pajjiż.
Huwa qal li l-magni tal-logħob għandhom jiġu rreġistrati u liċenzjati sabiex il-pulizija jkunu jafu sa fejn għandhom jaslu.
Iċ-Chairman u s-CEO tal-Lotteries and Gaming Authority spjegaw ir-rwol tal-Awtorità u kif il-liġi trid tipproteġi lil min jilgħab u lill-persuni taħt l-età.
L-Awtorità għandha dmir ukoll li tara li ma jsirx ħasil ta’ flus.
F’dan il-qafas u l-fatt li l-gambling outlets qed ifaqqsu fil-lokalitajiet, kemm il-board u l-eżekuttiv tal-Awtorità qed jaħdmu mal-istakeholders kollha sabiex dawn l-outlets ikunu prijorità.
Huma wrew il-preokkupazzjoni tagħhom u spjegaw kif qed titfassal regolamentazzjoni fl-immedjat u fit-tul.
Irreferew ukoll għal stqarrija ċara tal-Ministru fejn qal li min għandu gambling outlet illum, ma jfissirx li dan neċessarjament ser jibqa’ miftuħ.
Fi ftit xhur li ilhom imwaqqfa, kemm il-board u l-eżekuttiv tal-Awtorità ħejjew pjan li ser jiġi ppreżentat lill-Ministru fi żmien qasir.
Filwaqt li wrew kif l-Awtorità tieħu ħsieb ir-regolamentazzjoni tal-Casinos, Bingo Halls, Maltco Lotteries u r-Remote 5/9 Internet Gaming, huma stqarrew ukoll li ħadd minn dawn il-gambling outlets ma għandu liċenzja maħruġa mill-istess Awtorità.
Tul il-laqgħa, ir-rappreżentanti tal-Lotteries and Gaming Authority stiednu lir-rappreżentanti tal-Caritas għal aktar kollaborazzjoni flimkien.
Il-Membri tal-Kumitat staqsew diversi mistoqsijiet lill-mistednin preżenti u mill-informazzjoni mogħtija rriżulta li kemm-il darba dawn l-outlets qed japplikaw għal-liċenzja kummerċjali mingħand id-Diviżjoni tal-Kummerċ u jagħmlu użu mill-amusement machines, dawn l-outlets għandhom jitqiesu li qed jagħmlu attivitajiet illegali.
Dan għaliex kull outlet li tagħmel użu minn amusement machines, bil-liġi kif inhi fil-preżent, trid liċenzja mingħand il-Lotteries and Gaming Authority.
Fid-dawl ta’ dan kollu, il-President tal-Kumitat dwar l-Affarijiet Soċjali, bi qbil mal-Membri preżenti rrakkomanda 10 proposti sabiex ir-rappreżentanti tal-Lotteries and Gaming Authority u l-Gvern jikkunsidrawhom bis-serjetà: 1.
Fejn jeżistu ħwienet li mhux qegħdin konformi mal-liċenzja u li effettivament saru gambling outlets, dawn għandhom jitqiesu bħala attività illegali u jingħalqu immedjatament sakemm tiġi ċċarata s-sitwazzjoni; 2.
L-età ta’ min jidħol jilgħab f’dawn l-outlets u ta’ min jista’ jakkumpanjahom għandha tkun minn 25 sena ’l fuq u għal ebda raġuni ma għandhom jitħallew tfal jidħlu f’dawn l-outlets; 3.
Jiġi limitat in-numru ta’ dawn l-outlets fil-komunità u stipulata d-distanza ta’ kemm dawn għandhom ikunu ’l bogħod minn skejjel, knejjes u ċentri ta’ tfal u żgħażagħ.
Irridu li t-tfal jitilgħu f’ambjent ħieles mid-dipendenza tal-logħob; 4.
Hekk kif isir fil-preżent fid-Diviżjoni tal-Kummerċ, il-Lotteries and Gaming Authority għandha tibda tippubblika lista ta’ liċenzji maħruġa; 5.
Aktar programmi ta’ edukazzjoni u prevenzjoni, possibbilment iffinanzjati mill-qligħ ta’ din l-attività kummerċjali.
Bil-liġi għandu jkun mitlub - bħalma jiġri fil-każ tas-sigaretti - sabiex f’post prominenti fid-daħla tal-outlets ikun hemm il-kliem ‘il-logħob joqtlok’; 6.
Monitoraġġ, sorveljanza u audit regolari mill-awtoritajiet konċernati, flimkien mar-reġistrar u liċenzjament ta’ dawn il-magni; 7.
Regolamentazzjoni fuq ir-riklami tal-logħob, partikolarment fuq it-televiżjoni fejn it-tfal jistgħu jaraw dawn ir-reklami; 6/9 8.
Limitazzjoni riġida fil-ħinijiet tal-ftuħ tal-outlets; 9.
Dawn ir-regolamenti flimkien ma’ oħrajn għandhom ikunu maħsuba sabiex inaqqsu l-vijabilità finanzjarja ta’ dawn l-outlets u għandhom ikunu pubblikati kemm fil-leġiżlazzjoni tal-Lotteries and Gaming Authority kif ukoll tad-Diviżjoni tal-Kummerċ.
Dan sabiex il-liċenzja maħruġa jkollha l-istess obbligazzjonijiet bil-liġi u titnaqqas il-probabilità li individwu japplika għal-liċenzja mingħand awtorità bil-ħsieb li jevita l-obbligazzjonijiet legali; 10.
Il-pulizija u l-Lotteries and Gaming Authority għandhom jaħdmu aktar flimkien sabiex jirresponsabilizzaw il-każini fil-komunità.
Dawn il-każini jridu jagħrfu d-dmir soċjali li għandhom u jaraw li kull min jiffrekwenta l-każin ma jkunx f’riskju ta’ dawn il-vizzji.
Silta 3: ĦTIJA TA’ GRACIE [Adattata minn Rakkonti Inkontri ta’ Victor Fenech] Mela meta, ta’ seba’ snin, kont nattendi l-iskola primarja, kien hemm din it-tifla fit-tarf tal-bank ta’ quddiemi li meta nħares lejha xi ħaġa ġo fija kienet tieħu ħajja ġdida.
Ma nafx eżattament xiex.
Il-ħsus naturali tal-bniedem huma diffiċli biex tifhimhom.
Ma nafx daċ-ċaqliq kienx ġej mill-qalb jew mill-moħħ jew mit-tnejn flimkien.
Naf biss li kien jiżdied ġo fija ċertu tferfir misterjuż, tant li kont ninsa għalkollox kliem Miss Portelli, l-għalliema tagħna.
Kienet dħulija u kienet tħobbna.
Kien hemm tifel li l-kliem kien diffiċli għalih u meta jindirizzaha kien jasal biss sa ‘Miss Port’.
Xi wħud hekk baqgħu jindirizzawha.
Tgħidx kemm daħket il-mamà meta għedtilha.
Anke l-kap tal-iskola kienet tħobbna, imma għal xi raġuni jew oħra bosta ġenituri kienu qalgħuhielha ‘Miss Prim’.
Forsi għax kienet iżżomm ruħha wieqfa, jew għax ma kinitx tagħtihom wisq wiċċ meta jiġu jkellmuha.
Ma nafx, dak iż-żmien ma kontx nifhem fid-dinja tal-kbar.
Niftakarna tfal ta’ bejn seba’ u tmien snin.
Klassi ta’ tletin.
Bniet u subien.
Min bravu u min.
inqas bravu (għax it-tikketti ta’ ‘bravu/a’ u ‘għażżien/a’ kienu għadhom komuni, u anke jitwaħħlu kmieni, fi ħdan sistema edukattiva li qatt mhi se twassal għall-ideal).
Insomma lili kienu jgħodduni mal-bravi.
U tafu għaliex? Għax fil-brejk ġieli għedtilhom xi storja.
Mhux bilfors jekk il-ġenituri tiegħi kienu jaqrawli dik in-nofs siegħa kuljum qabel ma norqod? 7/9 Il-mam{ kienet tħobb taqrali l-ħrejjef antiki ta’ pajjiżna.
Il-papà kien jirrakkontali xorta oħra ta’ stejjer.
Pereżempju, dwar il-Kavallieri tal-Mejda t-Tonda, dwar il-Belt ta’ Trojja, dwar il-Leġġenda taċ-Ċurkett tad-Deheb.
Tgħidx kif kien iżommni skantat nisma’ dawk l-avventuri kollha.
Imma ejja nħallu d-dinja tal-ġenituri u nerġgħu nidħlu fil-klassi ta’ żmieni, b’Miss Portelli twaħħal iċ-ċarts mal-blekbord u kultant iddawwar wiċċha f’daqqa biex tara min qed jitkellem jew ħareġ minn postu.
U meta fl-aħħar kienet iddawwar figuritha kollha lejna, inkunu nafu li se tibda ħierġa funtana ta’ għerf bl-għajnuna tal-pointer li kellha ħabta tuża biex turina xi dettall miċ-ċart ta’ fuq il-bord.
U dak il-ħin kulħadd kien jibda jiddritta ħa jixrob kliemha.
Kulħadd, minbarra jien.
Għax sikwit kont ninqabad nosserva din it-tifla kemxejn misterjuża t’għajnejha koħol u xagħarha aħmar – sakemm Miss Portelli ma taħsadnix b’xi mistoqsija għal għarrieda.
Sirt naf li t-tifla kien jisimha Gracie u kunjomha ma kienx bħal tal-bqija.
Ma kienx Borg jew Grech jew Casha.
Le, xejn minn dan.
Kunjomha kien – Richardson.
U għalija Richardson sar l-isbaħ isem fid-dinja, u kieku kont naf niktbu kien ikun fih l-isbaħ dehra li qatt tħarbxet fuq biċċa karta jew folja ta’ pitazz.
Għaddejt xi ġimagħtejn inħares spiss lejn Gracie Richardson fil-bank ta’ quddiemi qabel m’għamilt il-kuraġġ li nkellimha.
Niftakar li l-ħin opportun ġieni darba waħda waqt il-brejk.
Sadattant il-friefet kien ikollhom xalata jiżfnu dawra durella madwar qalbi, il-qniepen kienu jċempluli ħelu ħelu fil-kranju qishom għanja ta’ rużinjol, u l-qawsalla kienet tifrex tapizzerija ta’ kuluri f’kull parti tal-ġewwieni tiegħi.
Ta’ kuljum, bla ebda eċċezzjoni.
Kollu ħtija ta’ Gracie Richardson.
Mela darba waqt il-brejk rajtha qiegħda f’rokna tal-bitħa qisha qed tibki u mort ninvestiga x’kien ġralha.
“Trid ngħid lill-Miss?” staqsejtha, u xenglet rasha.
Imma kważi minnufih waqfet mill-biki u ħarset dritt f’għajnejja.
Ħarset f’għajnejja b’dawk l-għajnejn koħol tagħha, imma ma qalet xejn.
Dehret tassew sabiħa dak il-ħin.
Fil-bitħa kien hemm pawsa pjuttost twila, b’jien u Gracie Richardson inħarsu f’għajnejn xulxin, nistennieha ttarrafli xi ħaġa.
U hi qisha statwa sabiħa, ma tgħid xejn, tolfoq biss.
Imbagħad 8/9 ħasditni meta mill-ġdid reġgħet infexxet f’dik l-arma ta’ difiża msejħa biki u f’nofs l-ilfiq lissnet isem – ‘Tony’.
U reġgħet tat spinta oħra lil dik in-nixxiegħa li fl-istorja tal-umanità qajmet tant ħniena, qarrqet b’tant nies, ikkawżat tant gwerer, firdet tant razez, u ġarrfet tant bliet u popli bla rażan.
imma sadattant ftakart li Gracie kienet għadha qed tnewwaħ.
U l-uniku ħjiel li kienet tatni kien biss l-isem ‘Tony’.
Issa fil-grupp tagħna kellna tnejn b’dan l-isem, u ridt naf liema wieħed minnhom.
Tony Borg jew Tony Muscat? U ħarġet idha l-waħda u writhieli.
Ma stajt nara xejn li seta’ kkawżalha dik ix-xmara ta’ biki.
“Imbuttani t-taraġ u ħbatt idi mal-art.
Ara kemm hi ħamra.
” U reġgħet urietni idha.
U rġajt ma nnutajt xejn.
Imma ma kontx se nħalli ċ-ċans jaħrabli.
“Min?” erġajt staqsejtha, “Tony Borg jew Tony Muscat?” “Dak,” qaltli, tħares minn fuq spallti u turi b’subgħajha.
Dawwart rasi u nara lil Muscat jati gambetta lil Saviour-Paul, tifel magħmul ċkejken u kwiet iżżejjed, tkellmu u ma jkellmekx, titbissimlu u jibqa’ serju.
Imma xejn minn dan ma interessani dak il-ħin.
Ħlief ħaġa waħda.
Li Muscat kien weġġa’ lil Gracie Richardson.
U rħejtilha ġirja waħda għal fuq Tony Muscat u waqqajtu mal-art u ntfajt fuqu u bdejt inxejjirlu bil-ponn b’kemm kelli saħħa.
Fil-bitħa qam ħafna storbju, b’bosta tfal jiġru u jwerżqu, “Miss! Miss Portelli!” F’daqqa waħda ħassejt min jiġbidni lura fuq riġlejja, u smajt id-daqq tal-qanpiena ta’ Miss Prim li kienet tfisser it-tmiem ħesrem tal-brejk tal-għaxra.
Imbagħad bdiet l-inkjesta.
U hawn hu l-bużillis.
Għax kif jien għedt lill-Onorevoli Mħallfin, Miss Port u Miss Prim, li Tony Muscat kien gerbibha t-taraġ u weġġagħha, qabżet il-ġiżimina ta’ qalbi Gracie Richardson u qalet li ma taħsibx li kien imbuttaha, imma kien warajha u hi u nieżla l-unika tarġa li tagħti mill-kuritur għall-bitħa taħseb – taħseb, tafux! – li Tony laqatha xi ftit, tfixklet fit-tarġa, u waqgħet fuq idha.
Din kienet l-evidenza kollha li setgħu jiġbru Miss Portelli u Miss Prim.
“U iva, laqtek,” qalet Miss Portelli biex tikkwieta l-affari.
U l-każ ġie xolt.
L-UNIVERSITÀ TA’ MALTA IL-FAKULTÀ TAL-ARTI ID-DIPARTIMENT TAL-MALTI MAL1031 IR-REGOLI TAL-KITBA MALTIJA FIL-PRATTIKA 2 Il-Ħamis, 15 ta’ Jannar 2015 (9:15 – 11:45) NOTA: F’dan l-eżami l-istudenti ma jistgħux jużaw kotba.
IKKOREĠI S-SILTIET KOLLHA (3) (100 MARKA) Int u tikkoreġi, żomm f’moħħok dawn il-punti importanti:  Dan huwa eżami tar-regoli ortografiċi.
Mela xogħlok hu li tikkoreġi l-iżbalji tal-ortografija biss, u mhux l-għażla tal-vokabolarju, is-sintassi, l-istil, eċċ.
 Ikkoreġi billi tħożż sing taħt il-kelma l-ħażina u fuqha tikteb il-kelma t-tajba sħiħa bl-aħmar.
Il-Lampuki Ir-riċerka fuq il-lampuki (Adattata minn http://www.
agric.
gov.
mt/home?l=1) Jekk naraw il-qbid annwali tal-lampuki fuq medda ta’ snin jidher li baqa’ konsistenti.
Iżda rridu niftakru li biex jinqabdu dawn il-lampuki qed isir sforz ikbar minn qatt qabel.
Is-sajjieda qegħdin jitfgħu ħafna iktar ċimi milli kienu jitfgħu fil-qedem u qegħdin joħorġu ħafna iktar ’il bogħod.
Mis-sena 2000 sal-lum qed tinġabar informazzjoni fuq il-lampuki biex issir stima tal-kwantità ta’ ħut li hemm fil-baħar u fuq l-istat tiegħu.
Il-ħut jitkejjel u jintiżen u wara l-ħuta tinfetaħ sabiex jiġi stabbilit jekk hix mara jew raġel u f’liema stat ta’ żvilupp tkun waslet.
Minn wara l-widnejn tal-ħuta jittieħdu għadmiet żgħar li jissejħu otoliths.
Wara proċess twil, dawn jiġu eżaminati taħt il-mikroskopju.
Il-lampuka hi ħuta li tikber malajr u kuljum tifforma ċirku fl-otolith.
Dawn jinqraw b’ħafna paċenzja u b’hekk ix-xjentisti jkunu jafu kemm għandha żmien dik il-lampuka.
Hemm bżonn ta’ informazzjoni minn studju mifrux fuq ħafna snin sabiex joħroġ riżultat tajjeb.
B’evalwazzjoni ta’ dawn ir-riżultati x-xjentisti jagħtu parir lill-awtoritajiet sabiex jieħdu l-miżuri neċessarji biex 1/10 jirregolaw is-sajd.
Għal aktar informazzjoni wieħed jista’ jċempel lid-Direttorat għall-Kontroll tas-Sajd fuq Freephone 80072240 kif ukoll jibgħat ittra elettronika fuq infofisheries.
mrra@gov.
mt.
Preparazzjoni għall-istaġun tal-lampuki Is-sajd tal-lampuki għandu qafas regolatorju taħt il-kappa ta’ Regolament tal-Kunsill (KE) ta’ Diċembru 2006, li jittratta miżuri ta’ ġestjoni għall-isfruttament sostenibbli ta’ riżorsi tas-sajd fil-Baħar Mediterran.
Is-sajd tal-lampuki jrid ikun ukoll konformi mal-obbligi tar-Rakkomandazzjoni tal-GFCM (2006/2) dwar l-istabbiliment ta’ staġun magħluq għas-sajd tal-lampuki bil-kannizzati.
Dawn ir-regolamenti jistabbilixxu l-perjodu tas-sajd tal-lampuki bl-użu tal-kannizzati kif ukoll l-ammont massimu ta’ bastimenti li jistgħu jistadu għal-lampuki bil-kannizzati.
Għaldaqstant, in-numru ta’ bastimenti li jipparteċipaw fis-sajd għal-lampuki fiż-żona ta’ 25 mil nawtiku m’għandux jaqbeż il-130.
Qabel ma jibda l-istaġun għas-sajd tal-lampuki id-Direttorat għall-Kontroll tas-Sajd joħroġ sejħa għas-sajjieda li huma interessati li jistadu għal din il-ħuta.
Meta japplikaw, is-sajjieda jindikaw f’liema distrett jixtiequ jaħdmu.
Il-pożizzjoni tal-kannizzati li jiffurmaw ir-rimjiet tas-sajd tal-lampuki jittellgħu bil-polza u kull sajjied jiġi allokat rimja.
Ir-rimja hija bħal triq fil-baħar li tkun esklussiva għal sajjied partikolari.
Wara li jingħata l-ewwel pożizzjoni mill-Awtoritajiet tas-Sajd, is-sajjied ikun jista’ jitfa’ ċ-ċimi tiegħu f’direzzjoni li tingħatalu.
Fl-aħħar ġimgħa qabel il-ftuħ tal-istaġun is-sajjied jibda jipprepara l-irbit tal-palm mal-kannizzati.
Huwa ferm komuni li sajjied ikollu mal-200 ċima.
Aktar ma toħroġ ’il barra, iktar jaqa’ fond u fin-naħa tal-Punent ta’ Malta l-kantun ġieli jdum tmien minuti biex jinżel f’qiegħ il-baħar.
Obbligazzjonijiet Kull sajjied li huwa awtorizzat li jaħdem għal-lampuki jingħata liċenzja speċjali li fuqha jkun hemm l-obbligazzjonijiet li wieħed għandu jħares.
Kull sajjied tal-lampuki jrid jinforma lid-Direttorat għall-Kontroll tas-Sajd kull meta joħroġ jistad kif ukoll xħin jidħol lura fil-port.
Is-sajjieda jħottu 2/10 l-ħut fil-preżenza ta’ uffiċjal tas-sajd f’wieħed mill-portijiet magħżula li huma 7 f’Malta u 2 f’Għawdex, sabiex jittieħed kampjun tal-qabda kif inhu stipulat fir-Regolament tal-Kunsill (KE) Nru 1224/2009 tal-20 ta’ Novembru 2009 li jistabbilixxi sistema Komunitarja ta’ Kontroll sabiex tiġi żgurata l-konformità mar-regoli tal-Politika Komuni tas-Sajd.
Il-valuri nutrittivi Il-ħut għandu jifforma parti minn dieta bbilanċjata u huwa importanti għas-saħħa tal-bniedem.
Huwa sors ta’ vitamini u minerali u fih ukoll ħafna proteini ta’ kwalità għolja.
Il-lampuki huma sors tajjeb tal-vitamina B12 u l-vitamina B6 kif ukoll ta’ niacin (vitamina B3).
Il-vitamini B jgħinu ħafna fil-metaboliżmu taċ-ċelloli tal-ġisem kif ukoll iżommu l-ġilda u l-muskoli b’saħħithom.
Il-vitamina B12 hija importanti wkoll għas-sistema tan-nervituri tagħna kif ukoll tgħin fis-saħħa tad-demm.
Fil-lampuki hemm ukoll minerali bħall-fosfru u l-putassa.
Fuq kollox huma sors importanti ħafna tal-mineral silenjum.
Is-silenjum jaħdem f’sinerġija ma’ vitamini importanti bħalma huma l-vitamina C u E li flimkien jgħinu biex jipprevjenu xi tipi ta’ kankri bħal dak tal-pulmun, tal-musrana u tal-prostata.
Il-lampuki tista’ ssajjarhom f’diversi modi, kif ukoll isservihom ma’ zlazi differenti.
Fir-riċetti Maltin il-lampuki nsibuhom ħafna maz-zalza tal-kappar u l-bżar aħdar.
L-aljotta hija soppa tal-lampuki magħrufa ħafna magħna l-Maltin u li hija ferm sustanzjuża u tajba għal saħħitna.
Sabiex inżommu r-riċetti tagħna bilanċjati tajjeb li nikkontrollaw iż-żidiet ta’ mluħa u xaħmijiet.
Dawn għandhom dejjem ikunu baxxi ħafna.
Tagħrif siewi għall-konsumatur – Kif tippriserva l-ħut Għalkemm il-ħut l-aħjar li jittiekel ‘mill-baħar għall-borma’, fl-istess ħin tajjeb ukoll li ssajjar xi lampuka f’Diċembru meta s-sajjieda ma joħorġux minħabba l-maltemp.
Dawn huma ftit pariri ta’ kif għandna niffriżaw il-ħut bl-aħjar riżultati possibbli.
Jekk insegwu dawn il-ftit punti, ħut frisk, iffriżat malajr u mnaddaf kif suppost, għandu jibqa’ bla ebda taħsir għal madwar sitt xhur.
It-temperatura tal-friża trid tkun 22 grad taħt iż-żero.
Iktar ma l-ħuta tiġi ffriżata malajr, meta tkun għadha friska, iktar se żżomm il-karatteristiċi tagħha.
Il-ħut għandu jiġi mnaddaf mill-imsaren u l-garġi.
Trid 3/10 tingħata attenzjoni sabiex l-imsaren ma jinfaqgħux għax il-kontenut ikun fih ħafna bacteria li tgħin biex tqassar il-ħajja tal-ħuta ffriżata.
Huwa importanti li l-ħuta tinħasel sew minn ġewwa.
Il-qxur (scales) m’għandhomx jitneħħew qabel ma tiffriża.
Il-ħut m’għandux jitpoġġa kollu f’daqqa ġo borża waħda iżda f’boroż separati; b’hekk it-temperatura tinżel iktar malajr u għaldaqstant il-ħut ikollu shelf life itwal.
Il-ħut għandu jiġi ffriżat frisk, però l-frott tal-baħar u l-gambli għandhom jissajru għal ftit minuti, jitqaxxru u jiġu ffriżati f’porzjonijiet.
L-EWWEL DARBA FL-ISQAQ Adattata minn L-Isqaq ta’ Ġużè Chetcuti L-isqaq kien daqs tefgħa ta’ ġebla bogħod mit-triq fejn konna noqogħdu.
Imma f’dan l-isqaq jien qatt ma kont għadni rsaqt, u ma kont għadni naf xejn bl-uċuħ ġodda u l-ħbieb li kelli nagħmilha magħhom.
U meta morna hemm ħassejt bħal diqa f’qalbi: dak id-djuq, dik l-art imħarbta, dawk il-ħitan għolja miżgħuda bit-twieqi li minnhom kienu ħierġa għal nofs l-isqaq bċejjeċ tal-għewied twal u mdendla magħhom ħwejjeġ ta’ kull lewn, tfal ħafjin jilagħbu u jwerżqu, tal-ħaxix bil-karettun bil-ħmar f’ras l-isqaq jgħajjat b’ħanġra daqsiex, u nisa mit-twieqi u mill-bibien jgħajtu huma wkoll kemm jifilħu.
U biex ikomplu f’din is-sinfonija ta’ għajjat kien hemm ukoll il-klieb jinbħu u jiġġieldu.
Sa gallinari bit-tiġieġ barra l-bibien kien hemm! Din kienet il-laqgħa li sibna kif wasalna fl-isqaq.
Ħassejt imsarni jinżlu f’saqajja meta rajt fiex u fejn kont sejjer ngħix.
Min qatt kellu jgħidli dakinhar li hemmhekk, f’dak is-swied ta’ qalb, f’dik it-triq fejn id-dawl tax-xemx ftit jimraħ, qalb dawk in-nies li dak il-waqt kollha rajthom uċuħ il-forka, hemmhekk kelli nqatta’ sittin sena u fuqhom! Id-dar il-ġdida kienet żgħira.
Żgħira ħafna għall-familja li konna.
Żewġ gabubiet isfel, oħra fuq, u bejt.
Xejn aktar.
Imma dik kienet ix-xorti li missitna, u kellna nintrabtu magħha bla tgergir xejn.
4/10 Ommi nagħtihielkom b’mara li kellha karattru sod.
Għal dawk id-daqqiet tal-ħajja taħsbux li hi bkiet jew hi b’xi mod ċediet u nfixlet x’ser taqbad tagħmel.
Kienet taf li ż-żmien li ġej kien iebes ħafna għaliha u għalina, madankollu ħejjiet ruħha għal kulma kien sejjer jinqala’ u meddet għonqha hi għax-xogħol biex iġġib lili u ’l ħuti l-biċċa ħobż x’nieklu kuljum.
Kien xogħol iebes dak tagħha, għax meta trid min-nies, il-ħobża jitimgħuhielek bl-imrar.
Meta missieri miet, ommi qaltli li, billi jien kont il-kbir, kelli jien naħdem għall-familja.
Imma kont għadni żgħir wisq biex jiena dan stajt nagħmlu, u ommi dak il-mument qaltli hekk sforz id-dwejjaq li kellha fuqha.
Ix-xogħol kien għaliha.
Jien kelli noqgħod id-dar indur u nieħu ħsieb ħuti li kienu għadhom żgħar.
L-impressjoni, l-ewwel waħda, li ħadt kif wasalna fl-isqaq kienet ħażina, imma din żiedet tħassret b’inċident ċkejken li ġara f’mument wieħed, imma li ħallieni mwerwer il-lejl kollu.
Konna għadna bilkemm qgħadna, dakinhar stess filgħaxija, l-ewwel ġurnata li morna noqogħdu hemm fl-isqaq.
Ħwejjeġ ma jitwemmnux, xbejba akbar minni sewwa fis-snin ġiet tiġri għal fuqi u ntefgħet għarkupptejha quddiemi tibki u twerżaq u titlobni naqbeż għaliha, għax ġejjin isawtuha.
Kienet liebsa diżutli, libsa merħija magħha, maħmuġa u mqattgħa.
Xagħarha mgħaqqad qisu lanżit u għajnejha mitlufa fil-ħofra.
B’idejha nixfin u mgħaddmin qabdet miegħi u kważi bdiet tweġġagħni.
U f’wiċċha u ħarsitha kien jidher il-biża’ ta’ waħda barra minn sensiha.
Bdiet tħaddanni magħha biex ma nitlaqx niġri, u tibki u titlobni naqbeż għaliha.
“Ġejjin isawtuni, tħallihomx, ġejjin isawtuni!” bdiet tgħajjat.
Raġel qisu ġolf ħareġ jiġri minn rokna fl-isqaq u ġie u ħataf minn xagħarha lil dik ix-xbejba u karkarha warajh.
5/10 “Jien għedtlek li m’għandekx toħroġ,” qalilha jgħażżeż snienu, “jien għedtlek, issa ħu…” U kompla jġebbidha minn xagħarha, u hi twerżaq twerżiq li jtarrax.
Kien jidher li l-istejjer ta’ dik ix-xbejba kulħadd kien drahom, għax kulħadd baqa’ fejn kien, ma tniffisx.
Kelb biss li mar jiġri warajhom jaqbeż u jinbaħ.
Dik ix-xbejba, Kristina, moħħha kien ħafif, u missierha u ommha kienu jżommuha d-dar, allaħares toħorġilhom.
Ma kinitx għadha għaddietli l-ħasda li ħadt ta’ dik ix-xbejba, meta mill-kantuniera tal-isqaq nilmaħ riesaq wieqaf u dritt raġel liebes pulit b’bagalja f’idu.
Miegħu kien hemm raġel ieħor bla ġlekk xejn, qmis miftuħa u l-kmiem imxammra, jgħaġġel bil-pass tiegħu.
Żewġ nisa li kienu fuq l-għatba ta’ bieb qed jitkellmu ras imb ras, malli lemħu ’l dak ir-raġel ġej, waħda qalet lill-oħra: “Ġej it-tabib! Ġej!” U marret tiġri lejn id-dar li kien hemm fil-ħajt tal-faċċata tal-isqaq, imbuttat u fetħet beraħ il-bieba li kienet imbexxqa, u għajtet minn barra: “Ton, għidilha li wasal, għidilha, Ton!” Ma’ dik l-għajta donnu qam l-isqaq kollu.
Nisa tfaċċaw fit-twieqi u l-bibien, tfal bdew ħerġin minn kull dar, u daqs nofs tużżana rġiel li kienu f’ħanut f’nofs l-isqaq jilagħbu l-karti u jixorbu l-inbid ħarġu huma wkoll jittawlu.
Kont għadni żgħir, id-dinja ma kontx nafha, imma ngħid is-sewwa, avolja f’dik l-innoċenza li kont, xi ħaġa fhimt.
U l-għada filgħodu sibt li ma kontx fhimt ħażin.
Smajt min jgħid: “Tifla għandha!” “Din Rita wkoll! Għadha tifla hi!” qabżet tgħidilha l-oħra.
“Tifla?” staqsietha l-oħra, “Mela se tibqa’ tifla Rita?” “U mela ta’ tmintax-il sena tgħidilha kbira?” “Dik għandha għoxrin, għalqithom.
U tmerinix.
Twieldet f’idejja.
Kien Sibt il-Għid.
Niftakar daqskemm niftakar x’kilt ilbieraħ.
” U t-taħdita baqgħet sejra qalb ħafna raġunar, tixjir ta’ jdejn, tberriq ta’ għajnejn u għajjat.
U min jaf kif kienu jispiċċawha, aktarx bil-ġlied, kieku ma semgħux il-ħdax idoqqu, u waħda 6/10 ftakret li kienet ħalliet l-ikel fuq in-nar se jinħarqilha u l-oħra li kienet għad trid trodd il-brodu.
Imma t-twelid ta’ dik it-tarbija ma kellux jieqaf hemm.
L-għada – kien il-ħin ta’ nżul ix-xemx – mid-dar tal-ħajt tal-faċċata tal-isqaq bdew ħerġin tnejn tnejn it-tfal, lebsin l-aħjar ilbies tagħhom, it-tnejn ta’ quddiem wieħed kellu xemgħa f’id waħda u speċi ta’ xugaman imdendel fl-id l-oħra, u l-ieħor bħal baċir f’idejh, qisu platt kbir ileqq bħall-fidda.
Wara t-tfal il-mistednin, ukoll imqassmin tnejn tnejn, u fl-aħħar tal-ġilwa l-majjistra u xbejba żżomm it-tarbija li kienet liebsa libsa bajda tal-ħarir.
Tista’ tgħid in-nies kollha tal-isqaq kienu mistiedna.
Dik il-ġilwa ta’ tfal, irġiel u nisa mill-isqaq żbukkat fi triq wiesgħa, kbira u twila, fejn ħafna min-nies kienu jidhru medhija bix-xogħol tagħhom u oħrajn iduru minn naħa għal oħra bħal min irid jaħli l-ħin, ma jafx x’se jaqbad jagħmel.
Il-ġilwa malli ħarġet mill-isqaq ġibdet għan-naħa tal-lemin lejn il-knisja li kienet nofs mil bogħod, trid tgħaddi t-triq kollha u tiġi f’daqsxejn ta’ misraħ biz-zuntier dejjem mimli bin-nies jitlajjaw u jpaċpċu.
Minn hemm il-ġilwa qabdet triqitha għall-knisja.
Jien, megħlub bil-kurżità, imxejt wara u dħalt ukoll fil-knisja magħhom.
Il-Maltin u l-Qari (Adattata mill-ktejjeb Ħożż fl-Ilma ta’ Adrian Grima) Il-Maltin huma l-anqas nies li jaqraw fil-ħin liberu tagħhom fl-Unjoni Ewropea.
U l-Mediterranji, b’mod ġenerali, jaqraw inqas min-nordiċi.
F’konferenza dwar il-qari li organizza l-Kunsill Nazzjonali tal-Ktieb f’Marzu tal-2008 wara li ħareġ dan ir-riżultat negattiv, kien hemm kelliema b’esperjenza f’bosta oqsma, bħall-pubblikazzjoni u l-edukazzjoni, li qalu li dan in-nuqqas ta’ qari għandu x’jaqsam mal-istil tal-ħajja tagħna, mal-klima, mal-importanza li nagħtu 7/10 lis-soċjalizzazzjoni, lill-baħar u lis-sema blu.
Kien hemm ukoll min esprima suspett li n-numri xejn sbieħ dwar il-qari f’Malta jistgħu jkunu żbaljati (dawn l-Ewropej x’jafu dwar il-qari f’Malta?) u li fil-fatt il-Maltin minn 15-il sena ’l fuq jaqraw iżjed milli tissuġġerixxi l-istatistika tal-Kummissjoni Ewropea li qegħditna fil-qiegħ nett.
Il-fenomenu tal-qari huwa kumpless għax huwa marbut ma’ bosta oqsma, bħall-edukazzjoni u l-influwenza tal-mezzi tal-komunikazzjoni, bħad-divertiment u l-kultura, u għalhekk jitlob analiżi lajka li għandha tibda mill-klassifika li għandna quddiemna, u mill-fatt – sagrosant – li pajjiżna, għall-kuntrarju tal-biċċa l-kbira tal-pajjiżi tal-Unjoni Ewropea li jinvestu l-enerġija u r-riżorsi tagħhom fit-tixrid tal-qari u tal-kotba, mhu jagħmel xejn biex ikattar il-qari u l-kultura tal-qari fost il-kbar.
F’dawn l-aħħar sjuf, il-Kunsill Nazzjonali tal-Ktieb, bir-riżorsi limitati li ngħatawlu, mexxa inizjattiva medjatika żgħira biex il-Maltin jieħdu ktieb magħhom ħdejn il-baħar.
M’għandix dubju li din l-inizjattiva ħalliet l-effett pożittiv tagħha, imma biex tkun tassew effettiva nafu li inizjattiva bħal din trid tkun parti minn strateġija nazzjonali komprensiva li jkollha l-appoġġ sħiħ tal-klassi politika – li s’issa, fil-biċċa l-kbira tagħha, kienet indifferenti għalkollox lejn din il-problema – u tinvolvi oqsma differenti tal-ħajja Maltija, fosthom, fuq quddiem nett, il-mezzi tax-xandir u dawk li jħobbu l-kotba u l-letteratura.
Ma saret ebda kampanja qawwija ta’ din ix-xorta u r-raġuni jkollha tkun li l-politiċi u l-amministraturi ta’ pajjiżna ma jqisux il-kura ta’ din il-marda kronika bħala prijorità.
Forsi – u din hija interpretazzjoni iktar imqarba jew malizzjuża – bħan-nies tal-poter fir-raħal metaforiku ta’ Ħaż-Żgħir ta’ Ġużè Ellul Mercer, f’ċerti kurituri tal-poter f’oqsma differenti tas-soċjetà Maltija, mill-politika sal-Knisja, mill-mezzi tax-xandir sal-kultura, hemm min ma jridx li l-kotba jċaqilqu l-ilmijiet staġnati.
Din aktarx hija interpretazzjoni ideoloġika 8/10 anakronistika, waħda li ma rridux nikkunsidraw.
Jibqa’ l-fatt li meta t-tfal jaraw stazzjon nazzjonali tat-televiżjoni sajjem għalkollox minn riferimenti għall-kontenut maħsub tal-kotba fil-programmi għall-kbar; meta jisimgħu lill-idoli tagħhom fid-divertiment, fl-isports, fil-kultura, u fil-politika jitnebbħu minn kollox ħlief mill-kotba, dan iħarbat ix-xogħol tajjeb li qed isir f’ħafna skejjel primarji biex it-tfal ifittxu dejjem iżjed l-esperjenza tal-qari u s-seħer tal-kotba.
Jibqa’ l-fatt ukoll li b’dan il-mod kollox jibqa’ l-istess.
Riżultati negattivi bħal dawn iġegħluna niddubitaw mill-kwalità tal-edukazzjoni li qed nagħtu, jew mingħalina qed nagħtu, lill-istudenti, imma ma jispjegawx għala tant Maltin li kapaċi jaqraw (ma nafux kemm jafu jaqraw, imma ħila bażika għandhom żgur) jagħżlu li ma jaqrawx.
Waħda mir-raġunijiet ewlenin hi li pajjiżna ma jistimulaniex biex naqraw.
Meta ngħid pajjiżna qed nirreferi l-aktar għall-mezzi tax-xandir, speċjalment il-preżentaturi u l-personalitajiet li jidhru regolarment li jinfluwenzaw il-mod kif ngħixu u l-aspirazzjonijiet tagħna, I-Istat (jiġifieri l-uffiċjali li jmexxu dan il-pajjiż), il-politiċi, in-nies tal-kultura, il-Knisja, il-ġumalisti, u anki l-istituzzjonijiet edukattivi fil-livell sekondarju, postsekondarju u terzjarju.
Ħafna personalitajiet ma jistimulawniex biex naqraw għax ma jaqrawx huma jew għax jaħsbu li m’għandekx issemmi l-kotba u l-qari meta tkun qed “tkellem lill-poplu.
” Minbarra l-eċċezzjonijiet magħrufin, fosthom l-artikli u d-diskorsi ta’ politiċi ewlenin bħal Alfred Sant u Ugo Mifsud Bonnici; u minkejja l-istqarrijiet diskutibbli imma konvenjenti ta’ personalitajiet magħrufin f’okkażjonijiet partikulari, bħall-Jum Dinji tal-Ktieb jew il-ftuħ tal-Fiera Nazzjonali tal-Ktieb, il-verità hi li l-kotba u l-qari mhumiex parti mill-immaġinarju kollettiv tagħna.
Nissuspetta li anki hawnhekk il-ħuta minn rasha tinten.
Anki fost dawk li għandhom jagħtu l-eżempju hemm nuqqas ta’ qari u miegħu donnu m’hemmx il-konvinzjoni li r-riferiment għall-kotba u l-qari huwa rilevanti jew jappella għall-pubbliku inġenerali.
9/10 Il-kotba huma assenti mit-televiżjoni nazzjonali.
Ngħidu aħna, l-iktar programm segwit f’Malta, l-aħbarijiet tat-tmienja fuq l-istazzjon nazzjonali, il-PBS, ftit li xejn jagħmel servizzi dwar kotba għax l-Awtorità tax-Xandir tqishom bħala promozzjoni kummerċjali u lill-PBS twaħħlu multa ta’ madwar elfejn ewro jew aktar jekk l-istazzjon jinstab ħati ta’ promozzjoni kummerċjali waqt l-aħbarijiet.
Wieħed mill-ġurnalisti tal-PBS qalli li fil-fatt il-PBS kien weħel multa minħabba servizz dwar ktieb fl-aħbarijiet u llum il-kamra tal-aħbarijiet qed toqgħod iktar attenta minn qatt qabel.
Din l-istorja tal-multa ma sibtx konferma tagħha, imma tagħti ħjiel tal-ambjent li fih iridu jaħdmu dawn il-ġumalisti.
L-uniku mod kif tista’ ssemmi ktieb f’dawn l-aħbarijiet huwa billi tippreżentah bħala parti minn aħbar.
Pereżempju, jekk ikun ktieb dwar l-istorja ta’ pajjiżna jew ta’ partit politiku għandu iktar ċans li jissemma minn rumanz, għax l-idea hi li rumanz m’għandux il-valur ta’ aħbar, m’hemmx ġrajja marbuta miegħu.
Il-ġurnalist qalli li għalih il-kwistjoni kienet ċara: jekk fil-ktieb hemm xi ħaġa attwali, aħbar, il-ktieb jista’ jissemma fil-kuntest ta’ dik l-aħbar jew ġrajja.
Jien semmejtlu poeżiji li jitkellmu dwar sitwazzjonijiet attwali, jew rumanzi li jirrikostruwixxu ġrajjiet storiċi jaħarqu, ngħidu aħna s-snin tmenin f’Malta, jew temi bħad-divorzju jew il-qerda tal-ambjent.
Għedtlu li għalija kull ktieb tajjeb għandu dak il-potenzjal, imma hu deherlu li altru titkellem fuq ktieb tal-poeżiji jew rumanz (bla valur ta’ aħbar) u altru titkellem fuq ktieb tal-istorja.
Il-kotba jissemmew primarjament fi programm kulturali niċċa bħal Meander, u mhux b’mod trażversali fi programmi ta’ kull xorta li jilħqu firxa wiesgħa ħafna ta’ nies.
Fil-programmi mhux speċjalizzati, il-ktieb jissemma minħabba l-kontenut kulturali tiegħu, ma jissemmiex biex il-kittieba jew il-pubblikaturi jgħidulek minn fejn tixtrih.
Jiġifieri biex ktieb tal-poeżiji jissemma fl-aħbarijiet, trid tiġri xi ħaġa, ngħidu aħna, jaħarqu l-ktieb jew jaħarqu lil min kitbu, jew xi ħadd jiżloq fih u jispiċċa l-isptar.
L-UNIVERSITÀ TA’ MALTA IL-FAKULTÀ TAL-ARTI IL-KORS TAL-QARI TAL-PROVI BIL-MALTI 2015-16 MAL 1030 Ir-Regoli tal-Kitba Maltija fil-Prattika 1 It-Tnejn 8 ta’ Ġunju 2015 Il-Ħin għall-Qari tal-Karta: 18:00 – 18:05 Il-Ħin tal-Eżami: 18:05 – 20:05 F’dan l-eżami l-istudenti la jistgħu jużaw dizzjunarji u lanqas kotba oħra.
Wieġeb iż-żewġ taqsimiet.
A.
Sib l-iżbalji ortografiċi f’dawn it-tliet siltiet, ħożż sing taħthom u kkoreġihom billi tikteb il-kelma sħiħa fil-verżjoni t-tajba bl-aħmar fl-ispazju ta’ fuqhom.
[90 marka] Silta 1 Kienu ddeċidew li x-xogħol tagħha kien żejjed.
Ma kienx hemm bżonnha aktar u tawha l- Ċrieki tal-Kafè aħbar hekk kif daħlet, l-ewwel ħaġa.
Kienet tkun l-ewwel waħda li tidħol u kien mistenni minnha li tlesti l-kafè għall-impjegati l-oħra.
Taħsel il-kikkri, timla kafè frisk, tara li hemm biżżejjed srievet tal-karti.
U hekk kif l-arja kienet timtela bl-aroma ta’ dik ix-xarba skura u sħuna, il-kamra daqs nitfa kienet tibda tbaqbaq, bi sħab Laura għadhom deħlin biex jibdew il- ġurnata tax-xogħol.
Iżda mhux illum.
Malli daħlet, is-Sur Cini għajtilha mill-uffiċċju tiegħu.
Ma kienx soltu jidħol kmieni.
U t-tfajla ma ħassithiex għalkollox komda.
Ir-ritwal tal-kafè kienet tħobb tagħmlu meta tkun weħedha.
“Inġiblek kafè?” staqsietu Laura.
Is-Sur Cini qaħqaħ tnejn fil-vojt, “Le, le, grazzi.
Ma tantx qed tagħmilli tajjeb il-kafeina.
Qed innaqqas mill-irqad.
Imbagħad int kont tagħmlu tajjeb wisq,” tbissem imqanżaħ, u l-aħħar kumment kien kemxejn sfurzat.
1/8 Laura stenniet bilwieqfa.
Bdiet tipprova taħseb għaliex kien sejħilha.
Forsi ried jgħid li tort tagħha li qed inaqqas mill-irqad? Kienet qed tagħmilhulu qawwi wisq? Ta’ sikwit kien jitlobha xi żewġ pilloli tal-uġigħ ta’ ras.
Kienet taħseb li s-Sur Cini aktar kien joħodhom biex jikkonċentra milli għax verament tuġgħu rasu.
Is-Sur Cini għamlilha sinjal b’idejh u stedinha biex tpoġġi bilqiegħda.
Laura ntebħet li mhux minħabba l-kafè kien bagħat għaliha.
Ħallietu jgħid u, waqt li beda jlaqlaq u jevita ħarsitha, bdiet taħseb fil-magna tal-kafè.
Kieku diġà beda jagħli.
Sħabha kienu deħlin ftit ftit u kwieti.
Kulħadd intasab f’postu b’rasu baxxuta.
Tgħid huma wkoll kienu qed ibatu bin-nuqqas ta’ rqad? U ma kienx qed jimpurtaha x’kien qed jgħid iżjed is-Sur Cini.
Ma kellux bżonnha aktar u ma kienx hemm għalfejn jibqa’ għaddej jgħid.
Ma baqax jinteressaha għaliex riduha titlaq.
Ma kienx xi xogħol li jogħġobha wara kollox.
Xogħol repetittiv ma’ skrin tal-kompjuter.
Figuri u numri.
Xejn stimulanti.
Kienet tagħmel l-istess xogħol li jagħmlu l-oħrajn.
Imma tagħha ma kienx hemm aktar bżonnu.
Skada wara tliet snin li kienet daħlet taħdem hemm.
Ħassitha mdardra.
Ġabret l-affarijiet mill-kexxun tal-iskrivanija.
Ma kellhiex wisq x’tiġbor.
Frejm bir-ritratt tal-qattus, pupu żgħir li jitwaħħal mal-kompjuter, ktieb tal-fantaxjenza u l- magg fis-sink ħdejn il-magna tal-kafè.
Ħallih hemm dak.
Ma kellhiex aptit tidħol iġġibu.
U jekk ma tiħux aktar kafè kien jagħmlilha ġid.
Xejn xejn, ma tiftakarx.
Tħalli kollox warajha f’dak l-uffiċċju staġnat.
Ma kinitx taf fejn se taqbad tmur.
Ħassitha timxi bla direzzjoni fit-toroq tal-Belt.
Kulħadd kien donnu miexi bi skop jew għall-inqas jaf fejn sejjer.
Bdiet tħares lejn il-vetrini mingħajr ma tara x’hemm fihom.
Rat biss ir-rifless tagħha.
Wiċċ pallidu u ċass.
Ftakret li kienet għadha b’xejn.
Issaportiet.
Insiet meta l-aħħar daħlet tieħu kafè ma’ xi ħadd, tgħid kelma.
Kif reġgħet ftakret fil-magna, bdiet ixxomm riħa ta’ kafè msajjar frisk.
Mela issa se tibda timmaġina.
Mhijiex se teħles mit-tifkiriet għalkollox.
Waqfet u ħarset fil-ħġieġa ta’ ħdejha.
Kienet kafetterija.
Żgħira u mwarrba xi ftit mill-ħamba tal-kummerċ fit-triq, b’nies deħlin u ħerġin mill-ħwienet.
Daħlet bħallikieku xi ħadd mexxieha minn idha.
Intasbet ma’ mejda 2/8 tonda fir-rokna mnejn setgħet toqgħod tinnota l-ħajja ta’ barra għaddejja b’pass mgħaġġel qishom il-ħwienet kienu se jiftħu għall-aħħar darba.
Jeħtieġ taħseb x’se tagħmel.
Bla xogħol ma kinitx se toqgħod.
Tibda tfittex xi mkien ieħor.
Imma ma setgħetx taħseb.
Ma riditx taħseb.
Moħħha ħassitu vojt.
Mimli biss b’tifkiriet li ma jistgħux jitilqu.
Tifkiriet ta’ ġranet tbakkar biex tidħol l-ewwel waħda tlesti l-kafè.
Tieħu gost tiġbed nifsijiet ’il ġewwa u tħossha ħajja.
Għalqet għajnejha iżda nħasdet hekk kif ħasset lil xi ħadd jersaq lejha.
“Għandek bżonnu,” semgħet vuċi tgħidilha.
Kien raġel samrani bil-kmiem tal-qmis imxammrin u b’idejn immuskolati.
Xagħru nnukklat xi ftit traskurat iżda kien jixraqlu wisq ma’ dak il-wiċċ maħruq bix-xemx.
Poġġielha kikkra kafè quddiemha.
Laura ħassitha tistħi xi ftit għall-fatt li xi ħadd kien qed jinnotaha.
Tbissmitlu u rringrazzjatu.
Ma riditx tħares f’għajnejh.
Minn taħt il-għajn ratu sejjer wara l-bank, iżda għajnejh ħassithom fuqha l-ħin kollu.
Ma xtaqitx li jiksaħ il-kafè u ħadet l-ewwel belgħa.
Mewġa fietla għaddiet ma’ ġisimha kollu.
It-togħma karga u morra ħassitha tagħtiha saħħa ġdida.
Ma xtaqitux jispiċċa.
Kien bnin wisq u kien lestieh xi ħadd għaliha.
Xi ħadd taha ftit attenzjoni dakinhar.
Hekk kif kienet mitlufa fi ħsibijietha, ma ntebħitx li l-kafè kien spiċċa u baqgħet tipprova tniżżel minn ġo kikkra vojta.
Kienet waqqgħet ftit fuq il-mejda u l-plattina ħalliet ċirku tond kulur kannella.
Inkisret u ħasset dawk l-għajnejn jifluha aktar.
Qamet biex titlaq, ġabret il-basket u lebbtet ’il barra.
Għaġġlet kemm felħet bil-mistħija.
F’daqqa waħda ftakret li ma kinitx ħallset għall-kafè.
(Adattata minn Satin ta’ Rita Saliba, 2014) Il-Mediċini Tiegħek Silta 2 X’inhuma l-ingredjenti fil-mediċini?  Normalment mediċina tkun magħmula minn żewġ tipi ta’ ingredjenti: is-sustanza bijoloġikament attiva (il-mediċina nnifisha) u s-sustanzi u l-materjal li jifformulaw il- kumplament tal-prodott (dawn is-sustanzi ma jkunux attivi iżda jistgħu jġibu xi effetti 3/8 laterali (side-effects).
 Is-sustanza bijoloġikament attiva hi dik li tgħin fil-proċess ta’ kura jew fejqan.
 Kull mediċina jista’ jkun fiha ingredjent attiv wieħed jew aktar.
F’Malta kif inhuma regolati l-mediċini?  Biex mediċina tkun tista’ titqiegħed fuq is-suq Malti tinħtieġ l-awtorizzazzjoni.
 Il-kumpaniji farmaċewtiċi jagħmlu talba għall-awtorizzazzjoni u jgħaddu informazzjoni fuq il-kwalità, is-sigurtà u l-effikaċja tal-prodott manifatturat minnhom lill-Awtorità dwar il-Mediċini.
 L-informazzjoni tkun evalwata bir-reqqa u, jekk jinstab li l-mediċina għandha aktar benefiċċji milli riskji, tingħata l-awtorizzazzjoni biex titqiegħed fuq is-suq.
Kif għandi nerfa’ l-mediċini?  Aqra sew il-kundizzjonijiet dwar kif u fejn għandhom jinħażnu l-mediċini.
Dawn il- kundizzjonijiet jinsabu fuq il-kaxxa jew fuq il-fuljett ta’ tagħrif fil-kaxxa tal-mediċini.
 Ċerti mediċini għandhom jinżammu fil-friġġ.
Il-prodotti li huma rakkomandati li jinżammu f’temperatura ta’ bejn 2°C u 8°C għandhom jinżammu fil-friġġ.
 Il-mediċini għandhom jintrefgħu f’post ’il bogħod mill-umdità u mid-dawl tax-xemx, fit- temperatura rakkomandata.
 Il-mediċini qatt m’għandhom jinżammu fil-kamra tal-banju, għaliex it-temperaturi għoljin u l-umdità f’kamra tal-banju jistgħu jaffettwaw il-kwalità tagħhom.
 Qatt iżżomm il-mediċini fil-kċina jew f’post fejn ikun hemm is-sħana, pereżempju fuq il- forn jew f’ħoġor ta’ tieqa.
Minbarra s-sħana, anki d-dawl żejjed jista’ jaffettwa l-kwalità tal-mediċini.
X’inhu l-fuljett ta’ tagħrif?  Fil-kaxxa tal-mediċina ssib fuljett ta’ tagħrif li huwa maħsub biex jipprovdi informazzjoni fuq il-mediċina u istruzzjonijiet dwar l-użu tagħha.
Fost l-oħrajn, il-fuljett ikun fih informazzjoni fuq il-mediċina, għal xiex tintuża, x’għandu wieħed ikun jaf qabel ma 4/8 joħodha, kif tittieħed, xi effetti laterali possibbli, istruzzjonijiet dwar kif il-prodott għandu jiġi merfugħ u fejn il-pazjent jista’ jsib informazzjoni oħra.
 L-Awtorità dwar il-Mediċini tippubblika fuljett ta’ tagħrif tal-mediċini li huma awtorizzati biex ikunu fuq is-suq Malti.
Dawn issibhom: www.
knowyourmedicines.
gov.
mt.
X’inhi d-data tal-iskadenza tal-mediċina?  Kull mediċina għandha d-data ta’ meta tiskadi (shelf-life).
Id-data tal-iskadenza tirreferi għall-perjodu li fih il-prodott jibqa’ ta’ kwalità tajba biex jiġi kkunsmat.
 Id-data tal-iskadenza tapplika biss meta l-mediċina tkun inżammet fil-kontenitur oriġinali, ma tkunx infetħet u tkun intrefgħet skont kif rakkomandat fil-fuljett ta’ tagħrif.
 Ladarba jkunu nfetħu, il-mediċini bħal misturi, kremi, ġellijiet, ingwenti, preparazzjonijiet għall-għajnejn, widnejn jew imnieħer, għandhom jiġu użati fiż-żmien stipulat fuq il-fuljett ta’ tagħrif.
Huwa importanti li tikkonsulta mal-ispiżjar tiegħek u li taqra l-istruzzjonijiet fuq il-fuljett ta’ tagħrif, sabiex tkun taf sa meta tista’ tibqa’ tuża l-prodott mediċinali.
Għandek tieħu nota tad-data ta’ meta ftaħt il-mediċina l-ewwel darba, biex tkun tista’ tikkalkula meta din ma tibqax tajba.
F’każ ta’ pilloli ppakkjati individwalment id-data ta’ skadenza hija dik ta’ fuq il-pakkett, sakemm dawn ma jitneħħewx mill-ippakkjar tagħhom.
Meta użajt il-mediċina kelli effett laterali.
X’nagħmel?  Ħafna nies ma jesperjenzaw l-ebda problema meta jieħdu l-mediċini.
Madankollu, il- mediċini kollha għandhom xi ftit riskji assoċjati mal-użu tagħhom u għalhekk numru żgħir ta’ nies jistgħu jiżviluppaw reazzjonijiet kuntrarji jew side-effects.
Mhux kulħadd ikun affettwat bl-istess mod.
F’ħafna każi r-reazzjonijiet ikunu ħfief u jgħaddu fi ftit jiem.
 Tiqafx tieħu l-mediċina minħabba xi effett laterali qabel ma tieħu parir mingħand it-tabib jew l-ispiżjar.
 L-effetti laterali tal-mediċina għandhom jiġu rrappurtati lill-Awtorità dwar il-Mediċini għax b’hekk tkun qed tgħinha tissorvelja u tiggarantixxi s-sigurtà ta’ kull prodott.
L-effetti laterali jistgħu jiġu rrappurtati mill-pubbliku billi jużaw il-formola apposta li tinsab: http://www/medicinesauthority.
gov.
mt/pub/adr.
doc 5/8 Insejt kif nieħu l-mediċina.
Xi rrid nagħmel?  Aqra l-informazzjoni fuq l-użu sigur tal-mediċina li tinsab fuq il-fuljett ta’ tagħrif fil- pakkett tal-istess prodott.
 Kellem lit-tabib jew lill-ispiżjar tiegħek.
Dawn huma speċjalizzati biex jgħinuk.
 Xi drabi t-tabib jirrakkomandalek li tieħu l-mediċina b’mod differenti milli jkun hemm fil- fuljett.
Agħti kas ta’ li jgħidlek it-tabib għax hu jirrakkomandalek il-mediċina kif inhu l- aħjar għalik, skont il-każ partikolari tiegħek.
Il-mediċina ħadmet fuqi.
Nista’ nirrakkomandaha ’l ħaddieħor?  Le.
Il-mediċina tiegħek ġiet mogħtija lilek jew lil uliedek, u int ma tista’ tagħtiha lil ħadd aktar.
Tista’ tkun ta’ ħsara għalihom, anke jekk is-sintomi jidhru li huma l-istess bħal tiegħek.
Silta 3 Kien għall-bidu ta’ Lulju, qrib nofsinhar ta’ jum xemxi, meta żewġ żgħażagħ kienu Żewġ Żgħażagħ għaddejjin mit-triq li minn Ħal Safi tieħu għaż-Żurrieq; ix-xemx fl-ogħla tagħha kienet tisreġ fuq il-ħolqien u tikwi bis-sħana qawwija li tarmi, it-trab tat-triq kien jaħraq qisu rmied ħiereġ mill-forn, ir-raba’ niexef qoxqox u l-ħamrija maħruqa, xi ftit ħaxix imgezzez għad-dell tal- ħitan kien midbiel u rieqed qisu għaxi bis-sħana, xi żewġ żarġuniet imkittfin u xi erba’ siġriet imxerrdin ’l hawn u ’l hinn kienu jidhru mgħakksin bil-għatx u kellhom il-friegħi mitluqin u l-weraq mibrum u mkemmex bħal parċmina u mgħotti bi trab irqiq imtajjar mill-art niexfa.
Ma’ kullimkien skiet u ħemda; l-ebda fewġa ma kienet tħarrek il-weraq, ebda tpespis ta’ għasafar ma kien jinstama’ f’dak il-beraħ jikwi.
Il-ħajja kienet donnha rieqda u mxaħxħa fil- lanja ta’ nofsinhar: l-oqsma battala, it-toroq għerja; fir-raba’ ma kinitx tidher ruħ; nies u bhejjem kienu kollha miġburin taħt is-saqaf, sal-klieb għassa fuq il-bjut kienu daħlu fil-kaxxa għad-dell, sar-raddiena ta’ fuq is-setaħ kienet wieqfa u bilkemm tiċċaqlaq.
Kull fejn tinfirex 6/8 il-ħarsa ma kinitx tidher roqgħa dell, l-arja mikwija mis-sħana tal-art kienet tirtogħod u tlebleb donnha fwar ħiereġ minn wiċċ ir-raba’.
F’dik is-sħana kollha dawk iż-żewġ żgħażagħ kienu mexjin bil-lajma jitkellmu bil-ħerqa bejniethom bla ma jqisu l-għomma, is-sħana u x-xemx, qishom dawn ma kinux jistgħu għalihom, u tassew f’dak il-ħin dawk iż-żewġ żgħażagħ kellhom fehma li fid-dinja ħadd ma kien jista’ għalihom; kellhom qalbhom ferħana, moħħhom mistrieħ, għajnejhom jiddu bid- dawl ta’ tama fil-ħajja li kienu deħlin fiha.
Dawk iż-żewġ żgħażagħ f’dik l-għodwa kienu taw l-aħħar eżami tal-lawrja u għaddew dak l- eqqel tiġrib meta l-eżaminaturi jgħarblu l-istudent u jagħfsuh u jagħsruh u jħawdulu moħħu bil-mistoqsijiet tqal tagħhom, meta jġegħluh iqis għerfu ma’ tagħhom biex jaraw sa fejn iwassal dehnu u, wara siegħa u nofs mistoqsijiet u tweġib, fost taqtigħ il-qalb, tferfir u biża’, l-imsejken student, miblugħ u mriegħed, b’qalbu ttaqtaq, jistenna kelma waħda biss minn fomm l-eżaminaturi, kelma li tkun il-qofol tal-ħidma tiegħu matul seba’ snin kors, kelma li tiftaħlu l-bieb għal ħajja ġdida, li tagħnih bil-ġid, li minn student tbiddlu f’raġel għaref u ddaħħlu fix-xirka tad-dutturi, bħal dawk l-eżaminaturi minsubin quddiemu donnhom imħallfin.
Dawk iż-żewġ żgħażagħ filgħodu kienu ħarġu miż-Żurrieq bħala studenti u issa kienu reġgħu lura bħala dutturi, wieħed tabib u l-ieħor avukat; ġewwa fihom kienu jħossu demmhom ibaqbaq u qalbhom tferfer, imma t-tbaqbiq u t-tferfir kienu mseħbin ma’ ħlewwa, hena u ferħ.
Fi ħbub għajnejhom kienet tiddi l-għoġba ta’ ħidma mitmuma bis-sliem u fuq xufftejhom kienet tilgħab tbissima mnissla minn faraġ ta’ risq.
L-eżaminaturi kienu ferħulhom, ħadulhom b’idejhom u xtaqulhom mitt risq, u issa dawk iż- żgħażagħ kienu jħossu ruħhom bħallikieku daħlu f’ħajja ġdida.
Tassew li kien baqgħalhom xahrejn oħra biex f’ċerimonja l-iktar solenni jkunu mlibbsin it-toga u ċ-ċurkett u jingħatalhom il-ġieħ li jistħoqqilhom bħala dutturi, imma kif ħarġu mill-Belt u qabdu t-triq għar-raħal, Kustanz Mangion u Ġuljan Gauci xeħtu warajhom il-ħajja ta’ studenti u ħejjew ruħhom għad-dmirijiet ġodda li kienu se jidħlu għalihom.
7/8 Għalkemm kienu jitkellmu b’ħerqa kbira, Kustanz u Ġuljan kienu jidhru li kellhom moħħhom mhux biss f’dak li kienu jgħidu, għax kultant, daqqa wieħed u daqqa l-ieħor, kienu jixħtu l-ħarsa fil-bogħod, għajnejhom donnhom jintilfu u ġbinhom jitkemmex.
Dawk iż-żewġ żgħażagħ, filwaqt li kienu jitkellmu bejniethom, kienu qegħdin iġibu quddiem għajnejhom il- ħajja li dak il-ħin kienet tidhrilhom kollha fejda u sliem, u għana u ġieħ.
Hekk dejjem jiġri lill-istudenti: malli jgħaddu l-aħħar eżami u f’daqqa waħda jsibu ruħhom tobba jew avukati, jitħeġġu bin-nar tat-tama u moħħhom jibda jredden fuq ħwejjeġ kbar u tal-għaġeb li jkunu bil-fehma li jwettqu.
Tassew li mbagħad wara li jgħaddi ż-żmien u dawk iż-żgħażagħ iġarrbu l-imrar tal-ħajja u t-tfixkil tal-għira, jindunaw li dawk il-fehmiet tagħhom kienu kollha ħolm, iżda ħadd ma jista’ jiċħad li sakemm iż-żgħażagħ jibqgħu medhijin f’dak il-ħolm huma jħossu ruħhom fil-ġenna tal-art.
Mitlufin fil-kliem ta’ bejniethom u fil-ħsibijiet ta’ moħħhom, Kustanz u Ġuljan la semgħu l- qanpiena tal-knisja ddoqq nofsinhar u lanqas ma ntebħu li kienu għoddhom laħqu r-raħal; kienu waslu ħdejn iċ-ċimiterju ta’ tarf ir-raħal fejn jiltaqgħu tliet toroq, waħda tidħol iż- Żurrieq, l-oħra tmur Ħal Safi u t-tielet tieħu għal Ħal Far.
Kif ħallew it-triq ta’ Ħal Safi u qabdu dik li tidħol iż-Żurrieq, Kustanz u Ġuljan f’daqqa waħda semgħu twerżiq u għajjat ta’ nies u ħsejjes ta’ żwiemel ġejjin minn ħdejn il-mitħna tar-riħ li hemm fil-bidu tat-triq li tieħu għal Ħal Far.
Iż-żewġ żgħażagħ inqatgħu, dawru wiċċhom bil-ħeffa lejn it-triq tal-mitħna u minnufih qabdithom dehxa ta’ biża’ għax minn dik in-naħa deher żeimel ġej jiġri maħrub u mnaffar b’sinjura riekba fuqu.
(Adattata minn Meta Nħaraq it-Teatru ta’ Ġużè Galea) 8/8.
L-UNIVERSITÀ TA’ MALTA IL-FAKULTÀ TAL-ARTI ID-DIPARTIMENT TAL-MALTI MAL1031 IR-REGOLI TAL-KITBA MALTIJA FIL-PRATTIKA 2 Il-Ħamis 3 ta’ Settembru 2015 Il-Ħin għall-Qari tal-Karta: 10:00 – 10:05 Il-Ħin tal-Eżami: 10:05 – 12:35 NOTA: F’dan l-eżami l-istudenti ma jistgħux jużaw kotba.
IKKOREĠI S-SILTIET KOLLHA (3) (100 MARKA) Int u tikkoreġi, żomm f’moħħok dawn il-punti importanti:  Dan huwa eżami tar-regoli ortografiċi.
Mela xogħlok hu li tikkoreġi l-iżbalji tal-ortografija biss, u mhux l-għażla tal-vokabolarju, is-sintassi, l-istil, eċċ.
 Ikkoreġi billi tħożż sing taħt il-kelma l-ħażina u fuqha tikteb il-kelma t-tajba sħiħa bl-aħmar.
BORIS Adattata minn It-Tliet Uċuħ ta’ Isabella ta’ Alfred Massa Is-Sur Boris kien bilqiegħda fl-istudju tiegħu wara skrivanija mimlija karti, kotba u ħwejjeġ oħra tal-kitba.
Moħħu kien imċajpar daqs it-temp ta’ dik il-lejla.
Ir-riħ kien jinstama’ jvenven u jingħi bejn ix-xquq tat-twieqi, il-leħħ tal-beraq minn ħin għal ħin kien jixgħel il-kamra waqt li r-ragħad u s-sajjetti kienu donnhom iridu jċaqilquha mis-sisien tagħha.
Sadattant, is-Sur Boris kien medhi jħares u jifli sewwa tliet ritratti li kellu quddiemu: wieħed ta’ soru, ieħor ta’ tfajla raħlija, u ieħor ta’ mara ffurmata b’dehra ta’ waħda matura, nobbli u sinjura.
Ir-raġel deher ħosbien.
Sieket, b’rasu mistrieħa fuq il-pali ta’ jdejh, b’xufftejh imkemmxin u b’ħuġbejh jitilgħu u jinżlu ma’ kull ċaqliqa ta’ rasu, huwa kellu tabilħaqq bixra ta’ wieħed imnikket għall-aħħar.
Minn quddiemu dak il-ħin kienet għaddejja t-tertuqa ta’ ħajtu l-imgħoddija.
Ħajja ta’ bniedem li għex fl-għana, iżda wkoll fil-ħama.
Kulħadd jiżbalja, tabilħaqq, għax l-umanità wara l-waqgħa ġewwa l-Għeden libset id-dgħufija.
Għalhekk, li bniedem jaqa’ u jqum mhijiex xi ħaġa ta’ barra minn din id-dinja u mhux ta’ min jeħodha bi kbira.
Il-ħażin ikun meta ħtija 1/10 tal-ebusija tar-ras u tal-egoiżmu jbatu persuni innoċenti.
Hawn iva, il-piżijiet jitqalu u xi drabi r-rimorsi jiżdiedu.
Għax il-bniedem waħdu jifhem li l-ħtija għandha marbut magħha ċertu ħlas, li llum jew għada jrid bilfors jitħallas.
L-arloġġ tal-mażżri mdendel f’nofs il-kuritur instama’ jdoqq nofsillejl.
Dawk it-tnax-il tokk fil-ħemda ta’ dak il-lejl donnhom ħasdu lis-Sur Boris.
Huwa bħal inħasad sewwa, għorok tnejn għajnejh, ġibed nifs qawwi, ġabar ir-ritratti u refagħhom.
imbagħad b’geddum sal-art inġabar f’kamartu biex jorqod.
Iżda x’jorqod jorqod! Il-maltemp ta’ barra donnu ssieħeb ma’ dak li kellu fih u t-tnejn flimkien ma ħallewhx jagħlaq għajn ma’ għajn.
Tqalleb, ħeba rasu taħt il-kutri, nefaħ, qam bilqiegħda fuq soddtu, niżel fuq il-pultruna, għamel passejn.
Insomma, ipprova jagħmel minn kollox biex inaddaf moħħu mill-ħsibijiet tqal li f’dak il-waqt kienu ħakmuhulu.
Iżda ma rnexxilux.
It-tokki tal-arloġġ komplew iħabbru l-mixja tal-ħin kwarta wara kwarta; u hu kompla iżjed jinnervja.
Fl-aħħar qatagħha li jidħol fis-sodda u joqgħod jistenna bħal ruħ fil-purgatorju li jidħol fis-saltna tal-ħolm.
Għalija kienet waħda mill-isbaħ ġranet ta’ ħajti.
* * * * Il-kappella tas-sorijiet kienet qisha ġenna żgħira fl-art.
Altar ċkejken imżejjen bi fjuri bojod ħalib kien donnu jixhed is-safa tagħna: l-erba’ tfajliet li f’dik l-għodwa tar-rebbiegħa konna sejrin inwiegħdu mħabbitna u ħajjitna lill-Mulej.
Quddiemna, is-saċerdot u l-Madre Superjura, lesti biex ikunu xhieda tal-wegħdi tagħna.
Warajna, żewġ fillieri tfal ta’ etajiet u sessi differenti, kollha sfortunati minn ċkunithom jew għax iltiema, inkella għax twarrbu minn dawk li kienu ġabuhom fid-dinja.
Il-funzjoni kienet waħda sempliċi, iżda ħelwa fl-istess ħin.
Meta ntemmet, aħna, il-familjari tagħna u l-mistednin iltqajna fil-ġnien tal-kunvent għal riċeviment modest.
Fost il-mistednin kien hemm is-Sur Boris, benefattur kbir tal-orfanatrofju.
Raġel żagħżugħ, gustuż, karattru li jiġbdek u bi lsien li jisraqlek qalbek.
Dejjem bi tbissima ħelwa 2/10 tilgħab fuq xufftejh u mhux l-ewwel darba li qasam lil kulħadd bid-daħk biċ-ċajt tiegħu.
It-tfal kienu jħobbuh; u bir-raġun, għax kull meta ġie għandna qatt ma ġie b’idejh vojta.
Dan barra l-flus li kien iżerżaq lilna s-sorijiet biex jgħinna nagħmlu l-ħajja ta’ dawk it-tfal ferrieħa kemm jista’ jkun.
Iż-żjajjar tas-Sur Boris kienu jkunu spissi u, kif wieħed jistenna, aħna s-sorijiet konna nagħmlu l-almu tagħna kollu biex nuruh l-apprezzament tagħna għal dak li kien qed jagħmel kemm magħna kif ukoll mat-tfal afdati f’idejna.
Hawn forsi konna ninsew li, għalkemm konna wegħidna ħajjitna ’l Alla, xorta waħda konna bqajna fraġli fejn jidħlu l-passjonijiet tagħna.
Jiena waħda minnhom.
Bil-Malti għandna żewġ qwiel ta’ min jagħtihom l-importanza li tixirqilhom.
Dawn huma: “Il-ġarra ġejja u sejra fl-aħħar tinkiser” u “Min jittarraf jiġġarraf”.
Iżda jaħasra kultant kif nagħmew! X’setgħa għandhom il-flus fuq il-karattru tagħna! Ngħid is-sewwa, kont ili ninnota lis-Sur Boris jiffissa għajnejh fuqi b’mod partikolari.
Għall-bidu bdejt immeri lili nnifsi u nċanfar lil għajnejja u lil moħħi.
“Mhux raġel ta’ hekk,” ittantajt nikkonvinċi ruħi.
F’waqtiet oħra ġieli staqsejt lili nnifsi, “Imma kif dan il-bniedem, li jħobb daqstant lit-tfal, qatt ma wasal biex jiżżewweġ?” It-tweġiba ma dehritx tqila wisq.
“Forsi kien għadu ma ltaqax mas-sieħba li jixtieq.
” Kien x’kien is-sewwa dwaru, lili kien seraqli ħsibijieti.
Sikwit kont naħseb fih.
Għajnejja kienu jduru fuqu kull darba li kien jiġi jżurna.
Xi tbissima żejda kont intih ukoll.
Imbagħad meta kont insib ruħi waħdi fil-kappella jew bejn l-erba’ ħitan taċ-ċella tiegħi, it-tingiż tal-kuxjenza kien iweġġagħni.
Mhux l-ewwel darba li wegħidt lili nnifsi li ma nerġax naqa’; li nżomm soda aktar, li nrażżan għajnejja iżjed.
Iżda l-wegħdiet tiegħi kienu jisfumaw ħelu ħelu hekk kif kont insib ruħi quddiemu.
Għax kliemu kien iħollni.
Fuq kollox, sħabi s-sorijiet ma kinux jibqgħu lura lanqas.
Sa l-Madre kienet tkompli miegħu.
U dan kont inħossu jserraħli l-kuxjenza meta din kienet taħbat tbeżbiżhieli.
3/10 Fija nibtet bħal xitla li bdiet tinkwetani sewwa.
Għax il-bniedem barra ruħu għandu wkoll ġismu, ġisem mimli ġibdiet u passjonijiet u gosti personali.
Huwa minnu, li kull vokazzjoni ġġorr magħha grazzji speċjali, iżda b’danakollu, il-bniedem jibqa’ dak li hu: għaġna ta’ trab.
MHUX ESTENSJONI TA’ MALTA Adattata minn artiklu ta’ John Busuttil f’Illum 14.
15 Erba’ kilometri ta’ baħar jistgħu jagħmlu differenza kbira u dan esperjenzajtu jien stess f’dawn il-ħames snin li ilni ngħix Għawdex, fejn l-Għawdxin iqisuni bħala ‘Għawdxi adottat’.
Ikun żball kbir jekk wieħed jaħseb li Għawdex – li hu mmexxi minn Gvern Malti, tperper fuqu l-istess bandiera u li fih tiġi mitkellma l-lingwa Maltija, anke jekk bi djalett qawwi – hu estensjoni ta’ Malta.
Għawdex hu uniku, b’kultura unika, b’mentalità unika u bi djalett uniku wkoll.
F’ħames snin tgħallimt ukoll li l-Għawdxin għandhom stil ta’ ħajja differenti, u li hemm qasma kbira f’dik li hi edukazzjoni.
Hemm dawk li ma tinteressahomx l-iskola u ma baqgħux jistudjaw u minflok għażlu li jintefgħu fuq xogħol manwali ta’ biedja u bini, li kultant irendilhom finanzi aktar minn dawk li għażlu l-ħajja akkademika.
Imbagħad hemm oħrajn li huma ġenji fl-iskola – it-triq tan-nofs f’Għawdex kważi hi ineżistenti.
Hi gżira ta’ kuntrasti, iżda fl-Għawdxin hemm ħaġa komuni li tagħmilhom uniċi.
Huma nies li kapaċi b’għaqal kbir dak li jaqilgħu jgawduh sew, ikattruh u jagħmlu l-aħjar użu minnu.
Minħabba dan jista’ jkun li xi Maltin jaħsbu li huma ‘qammelin’.
Iżda meta tgħix magħhom tinduna li huma ferm ’il bogħod minn qammelin.
Huma biss nies bil-għaqal u mill-flus li jaqilgħu kapaċi jieħdu l-aħjar mingħajr ma jaħlu xejn.
Għalihom għalxejn tixtri erba’ qliezet 4/10 għax ikunu irħas, meta jkollok bżonn wieħed biss.
Ma tidħaqx bihom kif ġieb u laħaq.
Għalhekk jippreferu qalziet wieħed ta’ kwalità għolja milli erbgħa ta’ kwalità baxxa.
Imorru għall-kwalità aktar milli għall-kwantità.
Għaldaqstant huma nies li kapaċi jgawdu ħafna l-flus li jaqilgħu.
iżda ftit li xejn jaqsmuhom ma’ ħaddieħor.
Din hi l-mentalità Għawdxija, għax il-kelma ‘ħela’ mhix fil-vokabularju tagħhom.
L-għaqal fl-Għawdxi aktarx inbena minħabba li jrid ibati iżjed biex jasal fejn irid.
L-opportunitajiet huma inqas minn dawk tal-Malti, għalhekk irid jistinka minn kmieni u dan iġiegħlu jagħraf iżjed kemm trid taqla’ fwiedek biex ikollok il-flus.
L-istudent Għawdxi jinqata’ minn mal-ġenituri kmieni fil-ħajja biex imur Malta jkompli l-istudji tiegħu.
Il-ġenituri jridu jaħsbu biex uliedhom ikollhom fejn joqogħdu meta jkunu jistudjaw Malta.
Barra dan, uħud minnhom jitilfuhom għalkollox minn Għawdex meta l-istudent jew studenta Għawdxin jibdew jinnamraw mal-Maltin u jibqgħu jgħixu Malta.
Ħafna Għawdxin jgħidulek, “Aħna nitilfu lil uliedna kmieni wisq”.
Għawdex joffri anke kultura unika li żgur għandha tiġbed lejn il-gżira tat-tliet għoljiet lil dak il-Malti li jixtieq iqatta’ ftit jiem differenti mir-rutina ta’ kuljum.
Għawdex joffri kampanja aktar selvaġġa, bi trejqiet li wieħed jista’ jimxi fihom b’kumdità u bi trankwillità.
Joffri kosta li dawk li jħobbu jimxu jistgħu jduru magħha kollha f’xenarju mill-aktar pittoresk.
Joffri sewqan trankwill għax, minħabba li l-volum tal-karozzi mqabbel mal-kobor tal-gżira hu inqas minn dak ta’ Malta, il-problemi tat-traffiku f’Għawdex ma jeżistux.
Joffri wkoll trasport pubbliku perfett u fil-ħin, kif ukoll trasport bil-vapur miċ-Ċirkewwa sal-Imġarr erbgħa u għoxrin siegħa kuljum għal sebat ijiem fil-ġimgħa.
Ħafna Maltin huma tal-idea li l-wardens f’Għawdex ikunu pronti biex iwaħħlu ċ-ċitazzjonijiet lit-turisti Maltin, iżda din hi idea żbaljata.
Il-wardens iwaħħlu ċ-ċitazzjonijiet lill-Għawdxin ukoll 5/10 - jistaħbew f’kantunieri ta’ kuljum għas-sewwieqa Għawdxin ukoll.
Jiġifieri r-riforma fil-wardens li suppost hi mwiegħda lill-poplu Malti hemm bżonnha anke f’Għawdex.
Min ifittex divertiment stil ta’ Paceville jaqbillu jibqa’ Malta.
Il-ħajja f’Għawdex hi differenti minn ta’ Malta, speċjalment billejl.
Fix-xitwa l-ħruġ u divertiment filgħaxija tista’ tgħid li ma jeżistix, imma fis-sajf differenti.
Tista’ tiltaqa’ mal-Għawdxin f’bars ċkejknin fil-villaġġi inkella fil-wine bars li qed jinbtu minn żmien għal żmien.
Ir-ristoranti b’ikel tradizzjonali Għawdxi u bil-ħut huma fost l-aktar imfittxija, għax il-ħut ikun frisk u l-ikel normalment ikun magħmul minn ingredjenti naturali u ta’ Għawdex.
L-ikel fir-ristoranti Għawdxin hu aktar ġenwin u irħas.
Anke l-pizzeriji li hemm madwar Għawdex għandhom prezzijiet irħas.
F’Għawdex hemm ukoll ‘pizza’ b’differenza li ssibha f’Għawdex biss, il-ftira Għawdxija mimlija bil-ġbejniet tan-nagħaġ.
Il-ġbejniet, iż-żejt u l-inbid Għawdxi għandhom togħma differenti minn ta’ Malta għax il-gżira ta’ Għawdex hi esposta aktar għar-riħ u għandha iżjed kampanja fejn jirgħu n-nagħaġ, li kultant għadek tarahom jirgħu bir-raħħal isejħilhom u bil-kelb idur magħhom, u t-temperatura hi grad inqas minn Malta, aktar kiesħa fix-xitwa u aktar friska fis-sajf.
L-akkomodazzjoni f’Għawdex hi differenti minn kważi l-gżejjer kollha fil-Mediterran.
Hemm biss seba’ lukandi.
Il-Maltin f’Għawdex aktarx ifittxu l-appartamenti tal-kiri u l-farmhouses, li wħud minnhom aktar huma djar antiki li ġew mibdula u hemm anke oħrajn li nbnew ġodda.
Dan il-fenomenu li ssibu f’Għawdex donnu hu l-aktar li jiġbed iż-żgħażagħ lejn Għawdex, il-farmhouses li fihom jitilgħu gruppi ta’ żgħażagħ iqattgħu xi ftit jiem, u anke ljieli, jiddevertu, jixorbu, jieklu u jiffriskaw fil-pool, b’xi ftit storbju għal min jgħix fil-qrib.
Dan l-istil ta’ ħajja mhux liż-żgħażagħ biss jiġbed, iżda anke gruppi ta’ ħbieb ta’ mezz’età li jixtiequ jmorru ftit lura fiż-żmien li jkun beda għaddej ġmielu minn fuqhom.
6/10 L-Għawdxin iħobbu jirreklamaw il-gżira tagħhom għat-turiżmu reliġjuż, għalkemm jien ftit li xejn nara differenza mit-turiżmu reliġjuż li toffri Malta.
Il-knejjes Għawdxin huma iżgħar mill-Maltin, u ta’ Malta jaf għandhom xi ftit aktar rikkezzi wkoll.
Jekk l-Għawdxin għandhom lil Ta’ Pinu tiġbed il-pellegrini, f’Malta hemm bħar-Redentur, il-Girgenti u oħrajn, li wkoll jiġbdu eluf ta’ pellegrini.
Forsi d-differenza hi li nhar ta’ Ħadd l-Għawdxin jilbsu l-aħjar ħwejjeġ biex imorru l-quddiesa u hemm aktar min għalih l-ewwel prijorità għal uliedu tibqa’ d-duttrina.
Fir-referenda li saru f’Għawdex ir-riżultati dejjem kienu differenti mir-riżultati f’Malta, u fil-fatt pereżempju li kien għall-Għawdxin id-divorzju m’għaddiex.
U dan kollu juri li Għawdex mhux estensjoni ta’ Malta, iżda gżira unika, b’poplu uniku u b’mentalità u kultura uniċi.
Li nista’ ngħid hu li meta tidra l-ħajja Għawdxija diffiċli ħafna li tgħix band’oħra.
IL-MEJDA TAL-MOGĦDIJA Adattata minn “Il-Mejda tal-Mogħdija” ta’ Pierre J.
Mejlak Iddeċieda li jħalliha barra fit-triq.
Xi proxxmu jaħsibha tajba u jiġborha.
Ġieli kien ra, fi triqtu lejn id-dar filgħaxijiet, xi biċċa għamara mħollija f’kantuniera.
Sa filgħodu kienet tkun telqet.
Tefa’ fuqu kowt irqiq, niżel isfel u ħareġ barra biex ipoġġi l-mejda mal-ħajt.
Iżda kif xiref barra bil-mejda, jilmaħ lill-ġar ta’ taħtu qed jipparkja, b’galbu, il-Fiat Panda, u sellimlu.
X’seta’ jagħmel? Jekk jerġa’ jidħol ġewwa kien jaqtgħu ta’ miġnun.
Min joħroġ barra, fid-disgħa ta’ billejl il-Ħadd filgħaxija, b’mejda tal-mogħdija biex imbagħad jerġa’ jidħol biha? U ovvja li mhux se jħalliha mserrħa mal-ħajt ladarba kien rah il-ġar.
F’tebqa t’għajn qatagħha li jimxi bil-mejda sa tarf it-triq u, fil-kwiet tat-tarf, iħalliha hemm.
Sellem lill-ġar, li kien għadu qed jiddritta l-karozza, u telaq b’pass mgħaġġel, bħallikieku taħt abtu, minflok mejda, kellu ktieb.
7/10 Mexa l-kumplament tat-triq, dar il-kantuniera, niżel ftit metri tul Rue de la Source u ma’ ħajt li fih ma kienx hemm twieqi jew bibien serraħ il-mejda.
U kien se jdur, qisu ma ġara xejn, lura lejn id-dar, meta rrealizza li eżatt quddiemu kien hemm almenu għaxar appartamenti mixgħulin u ċ-ċans li kien hemm xi ħadd iħares minn wara purtiera minnhom kien kbir.
Forsi dan ix-xi ħadd kien ħa jeħodlu ritratt jew jiġbidlu biċċa video bil-mobile u jurih lill-pulizija.
Fassal pjan malajr – jinżel għarkupptejh jaqfel il-lazz u b’dik il-mossa juri r-raġuni għala kien serraħ il-mejda mal-ħajt.
Iżda ma damx ma ntebaħ li lazz x’jaqfel ma kellux għax kien ħareġ kif kien – bil-qalziet tal-piġama u bil-papoċċ tas-sodda li kien jilbes biss fid-dar.
Qam, qabad il-mejda u kompla nieżel mat-triq, fid-direzzjoni tal-għadira – fejn kien hemm skipp kbir fejn wieħed seta’ jarmi l-fliexken tal-ħġieġ.
Kellhom ħabta jmorru kull tant ġimgħat meta martu kienet għadha f’sikkitha, u jbattlu basket jew tnejn.
Il-mejda seta’ faċilment iħalliha hemm.
Iżda ħdejn l-iskipp il-karozzi kienu għaddejjin waħda għal waħda u ma riedx għad-dinja li waħda minnhom tinzerta tal-pulizija.
X’jaqbad jagħmel? Raġel iswed, m’ogħla hawn u liebes ġakketta ħoxna, għadda minn ħdejh u xengel rasu bi tbissima.
Mhux it-tbissima li titbissem għax tkun twelidt orrajt.
Iżda t-tbissima li titbissem lil xwejjaħ miġnun li ma jkunx jaf li ħareġ mid-dar bil-mejda tal-mogħdija taħt abtu.
Għaddielu minn moħħu li jdur u jaqsamhielu fuq rasu u jħallihom it-tnejn hemm, ħdejn l-iskipp, iżda l-ħsieb kien fjakk u miet fuq ommu.
Issikka l-mejda taħt driegħu u kompla miexi lejn l-għadira.
Daqt naslu, qal lill-mejda.
Kien nesa l-aħħar darba li mexa ma’ martu b’dak il-mod u iżjed ma qorob lejn l-għadira iżjed ħass l-affinità mal-mejda tikber.
Siegħa qabel, wara li tmejlet għal fuqu f’nofs mogħdija bil-ħadida tikwilu idu, kien stkerrahha.
Żlugata u mserrħa ċċassata mal-ħajt kienet fakkritu f’martu.
U martu kienet telqet.
Mela, f’ġieħ il-konsistenza, il-mejda kien jeħtieġ titlaq ukoll.
Iżda issa, magħfusa miegħu beżgħana, xi ftit tas-simpatija lejn il-mejda kien beda jħoss.
Mhux biss kienet muġugħa – b’riġel maqlugħ minn postu – iżda kienet fi triqitha għall-abbandun 8/10 finali.
Immaġinah qisu raġel dieħel għand veterinarju b’kelb li kien żammlu kumpanija tul ħajtu kollha u li issa kien wasal il-mument li, għal xi raġuni, jeħles minnu.
Kien se jaqbeż il-gradilja l-baxxa li kien hemm madwar l-għadira u kien se jwaddab, b’kemm saħħa seta’ jsib, il-mejda fl-ilma.
Jekk tegħreq tajjeb, jekk le kien se jevita dawk in-naħat biex lejn il-mejda ma jerġa’ jħares qatt.
Mexa mal-gradilja biex isib dik il-parti l-iżjed baxxa li ġieli nnota fil-mixjiet li kien jimxi ma’ martu nhar ta’ Ħadd filgħodu wara li jixtru l-gazzetti, il-fjuri u l-ħobż, meta kelb qed imexmex xi ħaġa fid-dlam ħasdu b’nebħa aggressiva li ma stennihiex.
U tant inħasad li dar f’daqqa, qisu attur qed jiskapula tir, u ta daqqa ta’ mejda tal-mogħdija lill-bieba ta’ karozza pparkjata warajh.
L-alarm tal-karozza xegħel minnufih u beda jidwi.
Il-ħoss fixlu.
Ħass paniku stramb jiġri ġo fih, qisu kien għadu kemm seraq bank u kien jeħtieġlu jistaħba qabel jaqbduh.
Ġuvni twil u rqiq, li kien qed jiġri madwar l-għadira, ħabat ġo fih u sakemm ħeles minnu ħarislu b’rabja u, b’nifsu maqtugħ u b’ritmu mħarbat, bagħtu jixxejjer.
Ix-xwejjaħ skuża ruħu bla tlaqliq, u bil-mejda issa mhux iżjed taħt abtu iżda f’idejh it-tnejn – qisha Kristu f’idejn id-Duluri – qasam it-triq u qatagħha li jagħmel iċ-ċirku sħiħ lura lejn id-dar, bit-tama li fit-tieni nofs taċ-ċirku jsib post mudlam fejn jerħi l-mejda.
Ix-xita, kif tibda f’beltu, bdiet bla wisq twissijiet u sakemm dar il-kantuniera u ħeles mill-ħoss aggressiv tal-alarm, kienet nieżla qawwija.
B’rasu mxarrba beda jiġri ma’ ġismu ksieħ fin.
U kien f’dan il-mument li beda jxomm riħa qawwija miexja miegħu.
Ħares lura.
Ma kien hemm ħadd.
Quddiemu lanqas.
Waqaf biex jara jekk ir-riħa kinitx se tieqaf miegħu.
U meta ntebaħ li kienet waqfet tistennieh, baxxa rasu u rrealizza li l-papoċċ tas-sodda mhux biss kien imxarrab bix-xita, iżda kellu fil-qiegħ tiegħu kisja ġmielha ta’ ħmieġ ta’ kelb.
Bil-fixla tal-kelb, tal-alarm u tal-ġerrej, kien rifes il-ħmieġ.
Probabbli tal-istess kelb ikrah li kien għamel għalih.
9/10 Ipprova jidlek il-ħmieġ max-xifer tal-bankina, iżda kull darba kien qed jispiċċa ħafi bil-papoċċ tas-sodda mitfugħ rasu l-isfel mal-art.
Mexa ftit metri biex ibill il-papoċċ fi ftit ilma miġbur fil-vojt li ħallew żewġ briksiet maqlugħa minn fuq il-bankina, u waqt li kien qed ibillu osserva, fuq in-naħa l-oħra tat-triq, dar qed titwaqqa’ ftit ftit biex, ħaseb hu, minflokha jitla’ bini ieħor.
U bil-madum aħdar tal-banju tad-dar l-antika issa jidher mit-triq, ħaseb f’kemm nies kienu nħaslu hemm fuq u kemm hi stramba li post li għal tant snin inżamm dejjem magħluq issa kien spiċċa espost b’dak il-mod goff.
Imbagħad ħaseb f’martu.
Tgħid lil martu kienu se jgħinuha tieħu banju kif kien jgħinha tieħu hu jew se jħalluha weħidha tipprova ssib tarf, qabel tintebaħ li impossibbli? U kienu se jagħtuha banju sħun jew biex ma ddewwimhomx kienu se jġegħluha tħoss il-bard? Forsi kienet l-intenzjoni tagħhom li jħalluha tmut bil-mod il-mod.
Żgur li kien hemm xjuħ oħra li xtaqu jidħlu f’dik id-dar.
L-ebda ristorant ma jrid li min jidħol fis-sitta jibqa’ mkaħħal sa nofsillejl.
U jekk tmut, ma kienx se jħoss għall-bqija ta’ jiemu t-toqol tal-ħtija li ħalla lil martu tagħmel l-aħħar nitfa ta’ vjaġġ twil mitlufa weħidha? Messu żammha d-dar.
Messu lit-tabib ma qallu xejn bl-istorja li riedet tmur f’dar nannuha dakinhar li sabha tipprova tiftaħ il-bieb f’nofs ta’ lejl.
Forsi kien imwerwer.
Forsi meta mbuttatu fuq il-mejda tal-mogħdija ħass li kienet inqasmet il-fruntiera bejn il-limiti tal-paċenzja u tal-inaċċettabbli.
Dik hi, ħaseb.
Qatt f’ħajtu ma kien imbuttah ħadd xi mkien.
U ried juriha li ma kienx se jittollera min jimbuttah.
Iżda b’għajnejh fuq il-madum irrigat aħdar tad-dar li kienet qiegħda titwaqqa’, ħaseb li messu żammha miegħu.
Kemm kien qasam linji u hi ma qalet xejn.
Messu żammha.
Almenu, f’dawk il-mumenti ta’ luċidità – rari kemm kienu se jkunu rari – kienet se ssib lilha nfisha f’darha, imdawra bi ħwejjiġha, b’raġel li ħabbet u li ħabbha, bir-riħa tal-butir maħlul fuq il-ħobż mixwi u t-te bil-ħalib.
U mhux f’dik il-kamra bla ruħ u kulur, fejn issa kien imur iżurha bit-tama li tagħrfu.
L-UNIVERSITÀ TA’ MALTA IL-FAKULTÀ TAL-ARTI IL-KORS TAL-QARI TAL-PROVI BIL-MALTI MAL 1030 Ir-Regoli tal-Kitba Maltija fil-Prattika 1 Is-Sibt 5 ta’ Settembru 2015 Il-Ħin għall-Qari tal-Karta: 8:30 – 8:35 Il-Ħin tal-Eżami: 8:35 – 10:35 F’dan l-eżami l-istudenti la jistgħu jużaw dizzjunarji u lanqas kotba oħra.
Wieġeb iż-żewġ taqsimiet.
A.
Sib l-iżbalji ortografiċi f’dawn iż-żewġ siltiet, ħożż sing taħthom u kkoreġihom billi tikteb il-kelma sħiħa fil-verżjoni t-tajba bl-aħmar fl-ispazju ta’ fuqhom.
[90 marka] Silta 1 Kien raġel imġissem, bi spallejn wiesgħa, dahar miftuħ u sider mimli.
Dirgħajh kienu Kif niftakru mibruma, somor u godlija.
Il-qabda ta’ jdejh kienet qisha morsa.
La kont tgħidlu twil u anqas qasir.
Xuxtu kienet sewda mżewqa bl-abjad u l-griż.
Kien iżommha folta u troffa kbira minnha kien iħalliha turi ruħha minn taħt il-beritta li kien jilbes is-sena kollha.
Bħal xagħru għajnejh kienu suwed, u l-par mustaċċi qosra li kellu taħt imnifsejh kienu suwed imżewqa bil-griż.
Leħjitu, li mit-tul tagħha ma kienx jidher li jqaxxarha aktar minn darbtejn fil-ġimgħa, kienet griża.
Kien jilbes imħarbat, u ċ-ċinturin li kien iżomm maqful taħt żaqqu kbira kien ikabbarlu t-tħarbit ta’ ħwejġu.
Ġeneralment kien jiġi liebes qmis iċċangjata, qalziet griż skur jagħti fl-iswed u qorq f’riġlejh.
Żarbun u peduni ma kien jilbes qatt.
Fil-ġranet kesħin kien jilbes is-suf minn fuq u flanella minn taħt.
Fil-jiem tax-xita kien jitgħatta b’inċirata qadima.
Sajf u xitwa l-għonq tal-qmis kien ikun dejjem miftuħ.
Il-ħxejjex kien jixtrihom mill-pitkaliji li kien hemm qrib tagħna.
Kien idur ’l hawn u ’l hinn biex jara kif tkun sejra l-bejgħa, iqabbel il-prezzijiet, u fejn jaqbillu jqabbel u fejn le 1/8 jibqa’ sejjer.
Jekk waqt dal-ġiri minn pitkalija għal oħra kien jara xi żewġ tadamiet fl-art ma kienx iħallihom hemm, u dawk il-karrotti li kienu jitqaċċtu mill-faxx bit-tqandil minn hawn għal hinn, u jsibu ruħhom għalihom, jiġborhom u jitfagħhom fil-benniena tal-karettun biex wara jqegħidhom għall-bejgħ.
Wara li jtemm ix-xirja kien jgħabbi kollox fuq il-karettun, jitlaq iż-żiemel mgħobbi mal-ġenb tat-triq, jidħol f’ħanut jixrob xi ħaġa sħuna fix-xitwa, u xi ħaġa friska fis-sajf, u jitlaq biex jieħu postu fl-eqreb triq, fejn in-nies kienet imdorrija tistennieh biex ibegħilhom tadam, ħass, pastard, ġdur, kaboċċi, bżar aħdar, spinaċi, insalata, karrotti, u frott frisk, misjur u mmerraq li jħajrek.
Bil-għajjat tiegħu kien juri lil kulħadd li kien wasal, u n-nies kienu joħorġu minn djarhom u jduru miegħu.
Il-Maltin kienu jirrabjaw mhux ftit għalih għax lilhom, billi kien jaf ikellimhom, ma kienx iħallihom jagħżlu imma lill-Ingliżi, għax ma kienx jaf ikellimhom sew bl-Ingliż, kien iħallihom iqallbu u jieħdu l-isbaħ frott.
Skola ma kien jaf xejn.
Imma l-kontijiet kien jagħmilhom waħdu, u ħadd ma kien jgħaddih minn għajn il-labra.
Kien jitkellem imgħawweġ, la raħlija, imma kulħadd kien jifhmu.
Jekk il-Malti kien jgħawġu, l-Ingliż ma kienx jitkellmu aħjar.
Mhux għax kien jaf l-Ingliż, tafux! Iżda għax mingħand in-nisa Ingliżi li kienu jieqfu jixtru mingħandu kien tgħallem xi kelma ’l hawn u ’l hinn, u meta kien itenniha kien jgħawwiġha wkoll.
Il-mod kif kien jistaqsihom iridux patata kien idaħħakna.
“Patajtos, lady?” kien jistaqsihom.
U n-nisa kienu juru b’idejhom, iqallbu, jagħżlu, jixtru, iħallsu u jitilqu bi tbissima fuq fommhom.
Ġeneralment kien ikun waħdu, imma xi drabi kien iġib miegħu lil xi wieħed minn uliedu ż-żgħar.
Billi kien iqajmu kmieni, kien iwasslu sa Birkirkara rieqed fil-benniena mdendla bejn ir-roti tal-karettun.
Kien jieħu għalih tgħidx kemm, u meta darba ibnu resaq lejn xi bniet biex jilgħab magħhom u dawk keċċewh għax kien ħafi u liebes żmattat u mħarbat, tgħidx x’ma qalx.
Ħaseb li kienu mqabbdin mill-kbar biex lil ibnu jkeċċuh.
U miegħu weħlet mara xiħa u l-mustaċċi ħfief ħfief li kellha taħt imnifsejha u l-ftit xagħar twil 2/8 li kien jikbrilha taħt ilħitha.
Għala weħlet hi ma’ rasu għadni ma nafx sal-lum għax dak il-ħin kienet bi kwietha ġo darha.
Daqskemm kien jieħu għalih daqshekk ieħor kien iħobb jiftaħar.
Madankollu, ħadd f’Birkirkara kollha ma kien jaf imur man-nies daqsu, u n-nies lil ħadd ma kienet tfittex daqskemm kienet tfittex lilu.
Hu kien ibigħ l-isbaħ ħaxix u l-iktar frott frisk.
Kien jagħti b’idu miftuħa u l-iktar wieħed li kien ibigħ bl-irħis.
U ftit kienu dawk li kellhom miżien ġust daqs tiegħu.
B’danakollu ma kien imaqdar lil ħadd.
Billi fil-ġranet sajfin aħna t-tfal mhux darba u tnejn konna mmorru nixtru mingħandu għal ommijietna, konna nafuh sewwa.
Għalhekk ma konna nsibuha xejn bi tqila biex, meta narawh waħdu, nieqfu mil-logħob, ninġabru madwaru u nqattgħu nofs siegħa nitkellmu miegħu, daqqa fuq ħaġa u daqqa fuq oħra.
Dan irid jaf xi ħaġa fuq iż-żiemel: x’ikel jiekol, fejn u fuqiex jorqod; dak jitolbu jgħidlu kif tissejjaħ kull biċċa mill-armar li bih kienet mixduda l-bhima.
Kultant kien jinqala’ xi wieħed li jsaqsih għala kien jitkellem imgħawweġ.
U hu, la ma kienx ikollu nies, kien iwieġeb lil kulħadd.
U aħna konna noqogħdu fuq kliemu.
Imma darba l-vizzju tal-ftaħir għelbu għalkollox u ħarġilna b’waħda ħoxna li ma ngħidlekx.
Ħaseb li għax konna tfal konna ser nibilgħuha sa griżmejna bħal mazzun.
X’qalilna? Li matul il-ġimgħa kien jimla xkora ta’ żewġ piedi tul bi ħmistax jew sittax-il pulzier wisa’ bil-karti tal-liri maħmuġin, imbagħad nhar ta’ Sibt wara l-ikel kien jagħmilhom gozz f’nofs il-bitħa u jtihom in-nar! M’hemmx għalfejn ngħidilkom x’daqqa t’għajn tajna lil xulxin aħna t-tfal u t-tbissima nebbiexa li dehret fuq xufftejna mill-ewwel urietu li ma konniex qed nemmnuh.
Imma ħadd minna ma qallu xejn.
U għal ftit żmien dil-biċċa waqfet hemm.
Iżda daqs ħmistax jew tliet ġimgħat wara reġa’ semma din l-istorja ta’ kif kien jeħles mil-liri maħmuġin għax kien jitqażżiżhom.
Jekk l-ewwel darba ħallejnieh jgħid, did-darba ma 3/8 ħallejniehx b’xejn.
Qbiżna lkoll fuqu u, bla tlaqliq ta’ xejn, għednielu li ma konniex qed nemmnuh.
Deher jieħu għalih għal kliemna u, għax kien jaf li ħadd minna ma kien ser imur miegħu f’daru, stedinna biex is-Sibt ta’ wara mmorru u narawh jaħraqhom.
“Kieku flok niġu aħna, iġġib il-liri maħmuġin inti, u taħraqhom hawn quddiemna, mhux xorta jkun għalik? L-aqwa li aħna nkunu qed narawhom jinħarqu,” qallu wieħed minna.
(Adattata minn Bejjiegħ il-Ħaxix ta’ Joseph Sciberras) Silta 2 L-ewwel kuntatt Lejla minnhom inzertat maltempata minn dawk li kont inħobb jiena.
Meta kien ikun temp hekk ma kontx immur Mużew, imma kont infittex ninġabar għand in-nanna kmieni kemm jista’ jkun.
Kont nilbes il-piġama, intella’ l-ikel miegħi fil-kamra tal-bejt u noqgħod wara t-tieqa nara s-sajjetti jserrpu minn qalb is-sħab u jixegħlu l-għoljiet u l-baħar fil-bogħod.
Kont nieħu pjaċir inħoss ir-riħ jipprova jidħol minn bejn ix-xquq tat-tieqa, u tgħidx kemm kont nitgeddes ma’ kull ragħda qawwija li kienet triegħed ir-refuġju kenni tiegħi.
Iżda dakinhar il-beraq u s-sajjetti għalxejn xegħluli kullimkien.
Ir-riħ għalxejn sejjaħli bit-tvenvin tiegħu u r-ragħad għalxejn ipprova jċaqlaqni b’kemm kellu saħħa.
Minflok tlajt nara l-ispettaklu li tant kont inħobb, intfajt fis-sodda tal-kamra tas-setaħ għax xejn ma ħassejtni niflaħ.
Biex ma ninkwetahiex, wara li teftift xi ħaġa, lin-nanna għedtilha li kont għajjien ħafna minħabba li dakinhar l-iskola konna lgħabna l-futbol.
Meta kont żgħir kont spiss inbati bl-irjiħat, u ta’ dakinhar kien wieħed minnhom, anzi wieħed minn dawk li jtellgħuli d-deni.
Minn ħin għal ieħor bdejt nistenbaħ għarqan u nterter bil-bard.
Bdejt nhewden u noħlom ħafna tgerfix.
Rasi bdejt inħossha daqs 4/8 qartalla.
Ma stajtx nibqa’ sejjer hekk.
Bdejt naħseb li jkun aħjar jekk nipprova ninżel s’isfel u nqajjem lin-nanna.
Għalhekk bdejt nipprova niġbor il-ftit saħħa li kelli, meta ħin minnhom inħoss lil min jixxuttali l-għaraq minn fuq ġbini.
“Għall-erwieħ! Grazzi, nann,” għedtilha, “skużani li qajjimtek.
Ħassejtha tbusni ħafif ħafif imma fit-tul fuq il-warda ta’ wiċċi, ħaditli idi f’tagħha, u bil-ħlewwa kollha qagħdet tmellishieli.
Xtaqt ngħidilha terġa’ tinżel torqod għax kienet se tiksaħ barra l-friex, imma t-tmellis ta’ subgħajha tant ħassejtu jwennisni.
Ma nafx eżatt kemm damet ħdejja, però qabel ma telqet kienet ċerta li kont erġajt irqadt.
Lanqas indunajt li ma kinitx għadha hemm, u bqajt rieqed hieni sal-għada filgħodu.
L-għada ġiet tqajjimni n-nanna għax, naturalment, ma qomtx kmieni bħas-soltu għall-iskola.
“Isa, għax sar il-ħin, Grabiel.
Dan x’kien ma qomtx illum?” qaltli hekk kif bexxqitli l-bieb tal-kamra.
“Mela nsejt li kont ma niflaħx dal-lejl, nann? Lanqas l-iskola ma niflaħ immur illum.
” In-nanna baqgħet tħares ċassa lejja bħal waħda mħawda.
Kienet taf li l-iskola kont inħobbha u ma kontx noqgħod inġib dawn l-iskużi biex infalli.
“Int kulma kellek għeja.
Mhux hekk għedtli qabel ma tlajt torqod? Mhux bilfors wara min jaf kemm lgħabtu bil-ballun! Min jaf kemm irqadt dal-lejl! U anke jiena ta, lejl sħiħ irqadt, raqda waħda, avolja naħseb li għamel ħafna maltemp għax dalgħodu l-ħamrija tal-ġnien kollha mifqugħa bix-xita.
” 5/8 Xi ħadd minna kien qed iħawwad.
Jew forsi kont ħlomt? Imma kif jista’ jkun? Id-deni ħassejtu jkiddni bit-thewdin u l-uġigħ ta’ ras li kelli.
Li ma kontx daqshekk muġugħ u bla saħħa, żgur li ma kontx se noqgħod intella’ u nniżżel jekk f’nofs ta’ lejl kellix ninżel isfel u nqajjem lin-nanna biex tgħinni.
Li ma kinitx hi li qagħdet timsaħli l-għaraq minn fuq ġbini u żżommli jdejja sakemm erġajt irqadt, kieku żgur li d-deni ma kienx itaffili.
Forsi ma riditx turini? Lin-nanna ma bqajtx niffittaha iżjed, li ma tmurx taħseb li ridt ngħid li qed titlef jew tiżmaga.
Mingħajr ma kont naf, dan kien l-ewwel kuntatt li kelli mal-ħares.
Issa kont spiċċajt mis-sekondarja.
Minn ħafna mill-eżamijiet kont għaddejt u ġibt marki tajbin ukoll.
Kont ħdimt u stinkajt, għax minbarra l-istudju u x-xogħol tal-iskola, ommi dejjem saħqet li mmur il-privat ukoll.
Xorta waħda kienet baqgħet moħħha fija, avolja ma kontx għadni noqgħod għandhom.
Għalkemm kont nittawlilhom kuljum, ma kelli l-ebda ħajra li nibdel il-paċi u l-libertà li kont ingawdi fid-dar antika tan-nanna.
Lanqas ħuti ma baqgħu żgħar.
Issa bdew jitfarfru u ommi bdiet tqabbadhom jagħmlu xi faċendi; daqqa jmorru jixtrulha, oħra jitwulha l-ħwejjeġ u jonxruhomlha (fejn ma jarawhomx in-nies għax inkella jgħidu li għażżiena), ifarfrulha l-għamara, jikinsu, jixxuttawlha l-platti, jaħslulha l-ħġieġ (ta’ ġewwa biss, għax inkella erħilhom jgħidu li Ċensina kullimkien imdellek għandha) u x’naf jien.
Malajr sabitilhom x’jagħmlu.
Ħalli għaliha dik, minħabba li ma kinitx taf tikkmanda! Staqsi lil missieri.
U ħa ngħidlek, imnalla lili kienu dabbruli rasi għand in-nanna Marija, għax kieku magħhom kont inkun, bil-pala u bl-ixkupa.
Kont waqaft għall-ikel f’xi s-sagħtejn ta’ waranofsinhar, wara li n-nanna kienet ilha xi tliet kwarti tgħajjat u tgħidli li kesaħli kollox.
Għal xi s-sitta nżilt nieħu belgħa te u żewġ krustini milli kienet tħobb tixtri għalija biex noqgħod infittet, u minn dak il-ħin ma kontx 6/8 iċċaqlaqt mill-kamra tal-bejt.
Kont qed nirrevedi ftit tal-aħħar in-noti li kont ħejjejt u li kont tgħallimthom kważi bl-amment, meta f’daqqa waħda, ċlupp, inqata’ d-dawl.
Meta kont żgħir, kull meta kien jinqata’ d-dawl kienet tkun avventura kbira għalija.
Ma nafx għaliex, kien jaqbadni tferfir u eċitament kbir.
Kont nimmaġinani f’xi film tal-pulizija u l-ħallelin.
Forsi għax minn dejjem kont dilettant tat-torċi u l-batteriji, u dak il-ħin kont insib l-isbaħ skuża biex nixgħelhom kollha, u missieri ma kienx joqgħod iċanfarni li qed naħli l-batteriji fil-vojt.
Anzi kien ikun hu stess li jibda jteftef ’l hemm u ’l hawn u jeqred għal ftit dawl, imqar ta’ sulfarina li ma jmurx jaħbat sebgħu ma’ xi siġġu tal-fagu li ħuti kienu dejjem iħallu f’nofs il-kamra, għax tgħidx kemm kien idum ikanta l-opri kieku.
Għal ftit ħin bqajt qisni statwa tal-ġibs, bilqiegħda fejn kont.
Għedt forsi wara ftit għajnejja jibdew joqogħdu.
Imma x’joqogħdu joqogħdu! Wara dawk is-sigħat kollha ċċassati lejn il-kompjuter, kif setgħu joqogħdu aktar! U biex tkompli tgħaxxaqha, mid-dehra dak il-lejl inzerta li kien bla qamar, għax bilkemm stajt nara t-tieqa fejn kienet, aħseb u ara kemm kien se jirnexxili nisraq xi ħajta dawl minn xi mkien.
Fl-aħħar għamilt ftit tal-kuraġġ u qomt minn fejn kont.
Imma kif tajt l-ewwel pass, ħbatt il-galletta ta’ rkoppti max-xewka tas-sieq tal-iskrivanija.
Ajma xi wġigħ! Ġo qalbi ħassejtha.
Xħin niftakar, għadni sal-ġurnata mqaddsa tal-lum nogħrokha ftit mingħajr ma rrid.
Erġajt inxtħett lura fuq is-siġġu għax ma flaħtx noqgħod bilwieqfa.
Sa ħames minuti wara kont erġajt fuq saqajja, u din id-darba bdejt inteftef ’l hemm u ’l hawn qabel immidd il-pali ta’ saqajja.
Ma’ kull pass li bdejt nagħmel, bdejt inħoss it-tqarmiċ tal-karti u nisma’ l-kotba u l-fajls iċedu ħalli jagħmluli l-wisa’ biex ngħaddi.
Imma kif kont qisni bniedem agħma qed jiskopri għall-ewwel darba l-kamra tal-bejt, li tista’ tgħid kont spiċċajt ngħix fiha, f’moħħi daħalli ħsieb ikrah li reġa’ sammarni mal-art.
7/8 (Adattata minn Preżenza ta’ Michael Cini) 8/8.
L-Università ta’ Malta Id-Dipartiment tal-Malti Ċertifikat fil-Qari tal-Provi bil-Malti MAL1031 IR-REGOLI TAL-KITBA MALTIJA FIL-PRATTIKA 2 Il-Ħamis, 21 ta’ Jannar 2016 Il-ħin għall-qari tal-karta: 18:00 - 18:05 – Il-ħin tal-eżami: 18:05 - 20:35 F’dan l-eżami l-istudenti ma jistgħux jużaw kotba.
IKKOREĠI S-SILTIET KOLLHA (3) (100 MARKA) Int u tikkoreġi, żomm f’moħħok dawn il-punti importanti:  Dan huwa eżami tar-regoli ortografiċi.
Mela xogħlok hu li tikkoreġi l-iżbalji tal-ortografija biss, u mhux l-għażla tal-vokabolarju, is-sintassi, l-istil, eċċ.
 Ikkoreġi billi tħożż sing taħt il-kelma l-ħażina u fuqha tikteb il-kelma t-tajba sħiħa bl-aħmar.
IR-RAĠEL TAL-KLIEB “Kelb wieħed biżżejjed, u jista’ jkun wisq ukoll.
M’għandekx xi tridhom oħrajn,” il-mara widdbet lil żewġha.
Ir-raġel reġa’ semagħha u ma tkellimx.
Is-soltu hekk kien jagħmel, il-ħajja tiegħu kienet vojta, u ried jimlieha kif jogħġob lilu, u aktar, lilu biss.
Wara l-ewwel bhima daħlu oħrajn, forsi erbgħa b’kollox, u l-mara gergret skond kemm ħasset li kien hemm bżonn.
Hu dejjem segwa kull kelma tagħha, għaliex ma setax jagħżel mod ieħor, iżda qatt ma ħaseb li kellu jkompli t-tilwima.
“Xi darba tintebaħ, xi darba,” kien jistqarr miegħu nnifsu.
Qatt ma xtaq jitfagħhielha ċara u tonda u stenna minn waqt għal ieħor li tasal weħidha għall-konklużjoni.
Għexu weħidhom sa mill-ewwel lejla taż-żwieġ.
Jiftakarha tgħidlu bi ftit kburija simpatika: “Min jaf kemm għad inkunu hienja bit-tfal madwarna, jixbhu lilek u lili.
Ħelwin wisq it-tfal, barka t’Alla, u d-dar jimlewha!” “Tassew, qalbi,” jiftakar li kien weġibha, bla ma ħass ġibda lejn il-possibilità li jsir missier.
1/10 “Nawguralkom tewmin, tifel u tifla” ftakar ukoll li qallu xi ħadd fit-tieġ, u mbagħad il-mistednin l-oħra li semgħu l-awgurju tennewh, kulħadd kif jaf itennih hu.
Is-snin twal li għaddew bħal leħħa ta’ berqa ma ġabu magħhom lil ħadd.
Is-sikta tal-ewwel lejla baqgħet xi mkien fl-għeluq tad-dar, tħuf moħbija ’l hawn u ’l hinn, u xi drabi ġġiegħel lir-raġel u l-mara jitlewmu bejniethom, kważi għalxejn b’xejn.
“Dejjem int tibda, dejjem int,” kien igedwed ir-raġel, sodisfatt li għall-inqas ilsienu qatt ma ġera bih iżżejjed.
“Dejjem jien, tgħid int.
U jekk jien nibda, int tkompli,” u l-mara mbagħad kienet tissokta b’sens ta’ dmir il-protesta twila tagħha li, ftit jew wisq, kellha dejjem l-istess kliem.
It-tnejn kienu jibdew, u t-tnejn kienu jkomplu.
Il-kundanna kienet xi mkien ieħor, u kienu jifhmu li l-ġlieda ta’ bejniethom ġabuha b’idejhom; ma kienx hemm iżjed x’tagħmel.
Ir-raġel kien jemmen li jekk wara s-snin twal taż-żwieġ il-mara kien jirnexxilha tifhem, għax bilfors, li d-dar hija kbira wisq għal tnejn biss u li s-sikta tagħha tista’ tkun tal-waħx f’xi waqtiet, l-istess mara kellha tifhem dak li kien ilu li fehem hu: l-annimali huma ħbieb kbar tal-bniedem.
“Ħbieb kbar, ħbieb kbar, x’jonqos tgħidli?” tmasħnet miegħu darba, ftit minuti wara li pprova jiġġustifika l-għajjat qawwi tagħhom.
F’qalbu sikkithom u ma sikkithomx, u minn barra deher għalkollox fuq in-naħa tagħhom.
“Sakemm hawn jien, ma jkun jonqoskom xejn.
Tieklu milli niekol jien,” qalilhom bejnu u bejn ruħu.
Meta l-mara għaddiet xi żmien fis-sodda, il-klieb ħassu d-differenza fid-dar.
Inqas ħars ikreh, inqas tilwim li kien jagħtihom fastidju u xi drabi jbeżżagħhom ukoll.
Kienu jifhmu kollox u kienu jżommu d-diqa midfuna fihom.
U meta mietet tnikktu xorta waħda, u ġrew aktar minn qabel ma’ saqajn sidhom li, kif setgħu jintebħu minnufih, ma kienx bħas-soltu.
2/10 “Xi ġralek, xi ġralek?” riedu jistaqsu, u staqsewh, b’għajnhom.
“Mietet il-mara tiegħi.
Tafu x’inhi l-mewt? Ma kinitx tħobbkom wisq, tassew, iżda issa għandkom tinsew kollox, taħfru, li għadda għadda, u għandu jiddispjaċikom xorta waħda, għall-inqas b’rispettt tiegħi,” qal b’solennità lill-erbgħa miġburin qaqoċċa madwaru, marsusa ma’ xulxin bħalma kienu jorqdu fl-iljieli ta’ kesħa.
Huma ħarsu lejh u stennew kliemu jispiċċa, dawru għajnejhom lejn xulxin, bħallikieku biex jaqblu li dik kienet okkażjoni speċjali, aktarx stramba.
“Il-kisra t’għajnejkom dejjem imnikkta nafha, anki meta tifirħu u tkunu tridu tikluni bl-entużjażmu.
Illum ftit iżjed, hux tassew?” staqsiehom, u leħnu kien magħdur, twajjeb kif kienu saru jafuh sa minn meta sabhom fit-triq mitluqin weħidhom, ġriewi żgħar li telqithom anki ommhom.
Mexxa jdejh it-tnejn, miftuħin kemm kemm, ma’ wiċċ kull kelb, u kull wieħed ħareġ ilsien twil u ħanin biex iħobbu.
Kulħadd iħobb kif jaf, u għalhekk l-imħabba tiswa dejjem.
“Naf, naf li tħobbuni, forsi aktar milli nħobbkom jien.
Qiegħda tara, ja mara, l-imħabba tixraqli lili wkoll,” qal waħdu, u hi ma semgħetux.
Li kieku semgħetu, kienet tmerih.
Il-jiem tal-luttu għaddew, l-ewwel minn fuq il-klieb u mbagħad minn fuq ir-raġel.
Il-jiem tal-glorja qatt ma waslu, iżda l-klieb setgħu jerġgħu jduru mad-dar kemm iridu, u r-raġel seta’ jiftakar ħafna fihom tul il-ġurnata bla ma jistħajjel il-leħen ta’ martu jċanfru issa wkoll mill-bogħod.
“Tiftakar fil-bhejjem u tħobbhom, qisek miġnun sirt minħabba fihom, u lili nsejtni.
Jien agħar minn bhima għalik.
” U hu kien jifhem li aħjar mill-bhejjem m’hemm ebda ħlejqa oħra.
Għall-ewwel darba f’ħajtu ħass ruħu l-ħakem sħiħ ta’ daru.
Ħadd ma jgerger jekk il-klieb jinbħu, ħadd ma jiġġieled miegħu jekk ifettlilhom jiġru kemm jifilħu wara xulxin minn tarf għall-ieħor tad-dar, u ħadd ma jwiddbu “Iġġibx kelb ieħor ’l hawn!”.
Il-programm antik ta’ ħajtu seta’ jitbiddel minnufih, it-tqassim tal-kmamar seta’ jkun aħjar, magħmul 3/10 bil-għan speċifiku li jaqdi kemm imissu l-ħtiġijiet u l-pjani ġejjiena.
Spazji ġodda, mistednin ġodda u l-kuntrarju.
Ħaġa bħal qabel ma baqgħetx fid-dar, ħlief l-inkwatri għeżież li ma kellhomx għalfejn jinqalgħu.
Kellu f’moħħu wkoll li jinsa u jderri; kull rokna, kull biċċa għamara qadima kienet tfakkru l-ħin kollu fil-mara li ma kinitx iżjed.
Anki r-riħa, anki s-sikta li taqa’ ħesrem f’xi sigħat tal-jum.
Xi mkien, b’xi mod, kienet għadha hemm.
Iżda mhux jinsa u jderri xtaq l-aktar.
Il-klieb bdew jiżdiedu minn żmien għal ieħor.
Kull ħabib ġdid kien jitlob, malli jirfes id-dar, sett ta’ kundizzjonijiet xierqa.
“Il-ħbieb il-kbar jixirqilhom il-kumditajiet kollha,” kien itenni, u ħadd ma kien imerih.
Kien joħroġ kmieni filgħodu, xkora battala taħt abtu, u jfittex bir-reqqa madwaru.
Fil-laned taż-żibel kien hemm dejjem il-loqom tal-ħobż, forsi bċejjeċ tal-laħam u xi għadam, kull fdal ta’ kull xorta ta’ ikel mormi.
Fit-toroq ukoll in-nies ma tagħtix kas tal-liġijiet tal-indafa u tixħet, b’xorti tajba, l-ikel li ma tridx.
Nies oħrajn kienu qalbhom ħanina: fuq wiċċ il-landa biswit il-bieb kienu jifirxu karta ta’ gazzetta u jqiegħdu fuqha l-fdal tal-ikel, mifrud mill-bqija tal-iskart.
Sa hemm kienet tasal l-iġjene tal-bhejjem.
Xi drabi l-annimali tat-triq kienu jkunu laħqu għamlu ħerba u l-laned jitbattlu fuq il-bankina.
Xi ġirien kienu jafuh sewwa lir-raġel u meta jfettlilhom kienu jiftakru fih.
Żewġ taħbitiet fuq il-bieb, ir-raġel imur jiftaħ u jsib quddiemu tfal ferħana b’pakkett f’idejhom.
“Grazzi, grazzi ħafna, ta, għidilha grazzi lil ommok,” u kien jieħu l-qartas minn idejn it-tfal, jibda jiftaħ il-gazzetti u jwerden xi ħaġa bejnu u bejn ruħu.
It-tfal kienu jibqgħu hemm, u hu kien jistidinhom jgħaddu ġewwa.
Mhux kulħadd kien midħla tal-klieb u xi tfal kienu jitgerxu u jibqgħu jħarsu minn wara l-grada magħluqa tal-bieb.
Il-biċċa l-kbira kienu jidħlu ġewwa bl-akbar kunfidenza u jkabbru l-għagħa t’hemm ġew.
“Ara, dak ma kienx hawn ilbieraħ,” qallu tfajjel.
“Ħeqq,” kien iwieġeb ir-raġel bil-lajma, “dak sibtu fil-ġnejna.
Tgħidx x’ġuħ kellu.
Ħsiltu u ara, qisu mhux hu.
” 4/10 Mhux mill-ġnejna biss kienu jiġu l-klieb.
Id-dinja kbira bl-istaġuni tagħha hija d-dar wiesgħa tagħhom.
U r-raġel jiġġerra matul id-dinja, ifittex f’kull triq u f’kull sqaq tar-raħal.
(Adattata minn Stejjer għal Qabel Jidlam ta’ Oliver Friggieri) 2.
ISTRUZZJONIJIET GĦALL-ĠENITURI Il-komunità parrokkjali flimkien mal-katekisti jilqgħu lit-tfal tagħkom għal sena oħra ta’ tagħlim tal-katekiżmu, li twassalhom sabiex iħossuhom aktar parti mill-parroċċa fil-ħajja Nisranija u tħejjihom biex jirċievu s-sagramenti.
Aħna ser nagħmlu ħilitna biex it-tfal li jiġu għandna jħossuhom milqugħin.
Biex ikollna suċċess fil-ħidma tagħna għandna bżonn il-kollaborazzjoni tagħkom il-ġenituri.
Għalhekk intom mitlubin issegwu dawn l-istruzzjonijiet: • Il-ġranet tal-katekiżmu huma t-Tnejn u l-Ħamis għat-tfal mill-ewwel sena sas-sitt sena.
• Għat-tfal kollha trid timtela l-formola tad-dħul kull sena.
Dawk it-tfal ġodda li ma tgħammdux fil-parroċċa tagħna jeħtieġ li jippreżentaw kopja taċ-Ċertifikat tal-Magħmudija mingħand il-kappillan tal-parroċċa alternattiva.
Tfal ġodda li ma joqogħdux fir-raħal tagħna għandhom jippreżentaw permess mingħand il-kappillan tal-parroċċa fejn joqogħdu biex jiġu għall-katekiżmu hawnhekk.
Għall-klassijiet 2, 3, 4, 5 u 6, jekk jiġu xi tfal ġodda minn parroċċi oħra, dawn għandhom iġibu magħhom ittra tal-attendenza mill-MUSEUM jew ċentru tal-katekiżmu fejn kienu jattendu.
• Fil-ġranet li fihom l-iskejjel tal-istat ma jkollhomx skola, fil-parroċċa ma jkunx hawn Katekiżmu għat-Tfal.
Id-dati kollha u l-attivitajiet speċjali huma mniżżla fil-kalendarju li joħroġ fil-bidu tas-sena.
• Sabiex it-tfal jirċievu s-sagramenti tal-Ewwel Tqarbina u tal-Griżma tal-Isqof u jitilgħu minn klassi għal oħra, l-attendenza trid tkun ogħla minn 75% u jridu jkunu ġabu marka sodisfaċenti fl-assessment li jsirilhom.
Dan jgħodd ukoll għall-klassijiet 2, 3, 4, 5 biex 5/10 jitilgħu minn sena għal oħra.
Dawk li jkunu ser jagħmlu l-Griżma jkollhom żewġ assessments: f’nofs is-sena u fl-aħħar tas-sena tal-katekiżmu.
• It-tfal ma għandhomx ifallu l-Katekiżmu għat-Tfal minħabba xi attivitajiet oħra għaliex din ma tkunx raġuni valida.
• Importanti li t-tfal ma jiġux tard għal-lezzjonijiet għax jitilfu huma u jtellfu lill-oħrajn.
• F’każ li t-tifel jew tifla tiegħek ma jkunux jistgħu jiġu għall-Katekiżmu għat-Tfal għax ikunu morda u ma marrux skola, jekk ikollok ċertifikat tat-tabib għall-iskola, jekk jogħġbok agħti kopja tiegħu lill-katekista.
F’każ ta’ mard għal ġurnata waħda biss, għandek tibgħat nota lill-katekista ffirmata minnek.
F’dawk il-ġranet fejn ikollhom ċertifikat mingħand tabib, it-tfal jiġu mniżżla bħala morda, jiġifieri qishom ġew.
• F’każ ta’ xi problema, il-ġenituri huma mitluba javviċinaw lill-kappillan.
Mill-banda l-oħra l-katekisti huma fid-dmir li jinfurmaw lill-kappillan b’xi irregolaritajiet fl-attendenza, imġiba ħażina jew xi problemi li jistgħu jinqalgħu.
• It-tfal jistgħu jiġu sa kwarta qabel il-ħin sabiex jilagħbu ftit fil-bitħa.
Waqt il-ħin tal-logħob ikun hemm katekisti jieħdu ħsieb it-tfal.
Il-ġenituri għandhom iħallu t-tfal mal-katekisti u jitilqu.
Kif jispiċċaw mill-katekiżmu, importanti li tkunu tistennewhom u jekk taħsbu li tkunu ser tiġu xi ftit tard tinfurmaw lill-katekista.
• It-tfal huma mistiedna jissellfu kotba mil-librerija ta’ kotba reliġjużi bi ftehim mal-librara, li tieħu pjaċir tirċievi kotba reliġjużi, f’kundizzjoni tajba, għal-Librerija tat-Tfal.
• Iċ-Ċentru tal-Katekiżmu għat-Tfal huwa mgħammar b’apparat ultramodern fil-klassijiet kollha.
Huwa importanti li ħadd ma jagħmel ħsara lil dan l-apparat.
• Sabiex it-tfal iħossuhom parti mill-ħajja tal-parroċċa, tkun ħaġa sabiħa li ġġibuhom għall-quddies tal-Ħadd tal-11.
15 a.
m.
li jkollha l-Liturġija tal-Kelma speċjali għat-tfal.
Tajjeb ukoll li tfal subien jiġu mħajra jidħlu abbatini.
• Ġenituri ta’ tfal bi bżonnijiet speċjali ta’ tagħlim għandhom iġibu magħhom kopja tar-rapporti mis-CDAU u speċjalisti oħra.
Imbagħad issir laqgħa mal-inclusion advisor 6/10 tal-Katekiżmu għat-Tfal u jitħejja pjan biex jiġi segwit matul is-sena.
Dan il-pjan jiġi rivedut skont il-ħtieġa.
• Il-ġenituri huma mistidnin japplikaw għall-kors qasir “Lura għall-Katekiżmu”, li jsir f’Novembru.
Il-postijiet huma limitati.
• Il-ġenituri huma mħajrin jiġu għall-eżerċizzi għall-ġenituri waqt ir-Randan.
Dawn isiru fil-ħin tal-Katekiżmu għat-Tfal.
• Ġenituri (ommijiet u missirijiet) li ma jattendux għal-laqgħat li jsirulhom u li ma jarawx li wliedhom jattendu regolarment għall-katekiżmu fis-snin kollha jkunu qed jagħmluhielna diffiċli ħafna li nressqu lit-tfal għas-sagramenti.
• Kulħadd għandu jġib rispett lil dan il-post reliġjuż bi kliem xieraq u lbies deċenti, anki fix-xhur sħan tas-sajf.
Għalhekk mhux permess li wieħed jidħol iċ-ċentru bi lbies mhux addattat.
U t-tfal m’għandhomx jattendu b’xi lbies skullat jew qasir, jew ilbies ieħor li ma jixraqx lill-post.
Dan għaliex il-lezzjoni hija laqgħa ma’ Ġesù.
• Waqt il-lezzjoni mhux permess l-użu ta’ mobile, MP3 players u kull ħaġa li tista’ ttellef mill-attenzjoni tat-tfal.
Iċ-ċentru mhux responsabbli għal xi ħsarat jew telf ta’ affarijiet li t-tfal iġibu magħhom.
ERIK Bilqiegħda fuq il-pultruna tas-soltu tiegħu, Erik Xerri jsegwi lill-kap il-ġdid tal-partit jagħmel id-diskors imqanqal tiegħu.
Eluf ta’ nies, eluf ta’ bnadar, għajjat u twerżiq u applawsi ma jridu jispiċċaw qatt.
U hu, il-kap, hemm, fin-nofs tal-palk, jilqa’ l-entużjażmu b’entużjażmu kbir.
Monique, b’għajnejha kbar leqqiena, ittella’ messaġġ wara messaġġ fuq il-Facebook tagħha.
– X’taħseb, Erik? – X’naħseb? Fuq xiex? – X’jidhirlek? 7/10 Erik Xerri għadu jaħseb fuq it-telefonata ta’ ġimgħa ilu mill-uffiċċji tal-partit.
Ir-raġel fuq it-telefown qallu li din kienet is-siegħa tal-prova biex il-pajjiż jerġa’ jqum fuq saqajh.
‘Nafu min int,’ qallu dak il-leħen dħuli bħal ta’ xi ħadd li studja r-relazzjonijiet pubbliċi f’xi klassi ta’ xi kulleġġ, ‘u nixtiquk tissieħeb fil-moviment.
Dan mhuwiex eżattament il-partit li kien jimmilita fih missierek meta tawh l-interdett.
Dan huwa moviment sħiħ ta’ nies ġejjin minn irkejjen differenti, bi stejjer differenti.
Nixtiequ li int tagħti l-kontribut tiegħek.
’ ‘Tifhem,’ kienet it-tweġiba ta’ Erik, ‘li jien għandi passat ikkulurit f’kull sens tal-kelma.
U l-leħen wieġbu lura b’serjetà u dħulija kbira: ‘Għalhekk qegħdin nitolbu l-kontribut tiegħek.
Din m’għadhiex kwistjoni ta’ partit.
Qegħdin nitolbuk tkun protagonista.
’ Ilu ma jersaq lejn it-Teatru Nazzjonali minn dakinhar li ra platea tqum bilwieqfa u ssellimlu.
Issa ilu ftit.
It-taxi tieqaf eżatt quddiem il-bieb magħluq tat-teatru.
Hemmhekk isib erbgħa min-nies jistennewh: il-leħen li kellmu fuq it-telefown ikun pront jiftaħlu l-bieba u joħodlu b’idu, u bl-istess stil li tgħallem fl-akkademja tal-marketing jirringrazzjah li laqa’ l-istedina tal-moviment u jintroduċih lit-tlieta l-oħra – fotografu b’kamera b’lenti qisha tromba, ġuvni ieħor li jidħaqlu u jbaxxi rasu b’ċerta mistħija, u tfajla b’basket kbir mimli aċċessorji għall-irtokk.
It-tfajla mill-ewwel tmisslu wiċċu kemm kemm b’pinzellati ħfief, żewġ minuti kollox.
Il-ġuvni l-mistħi jirranġalu naqra l-pavru tal-ġlekk u l-għonq tal-qmis u l-maktur lewn l-inbid idur ma’ għonqu.
B’kollox jinġibdu madwar 50 ritratt, bit-Teatru Nazzjonali fl-isfond.
Imbagħad il-leħen li kellmu fuq it-telefown, bid-dħulija tipika tiegħu, jistieden lil Erik jieħu drink fil-kafetterija ta’ quddiem it-teatru qabel ma terġa’ tiġi t-taxi għalih ħa tieħdu d-dar, fejn isib grupp żgħir ta’ nies li jiftakruh jgħaddi hemm filgħaxijiet qabel il-provi.
Il-ħitan mimlijin ritratti antiki tat-teatru u xeni minn drammi fil-passat.
Hemm ritratt ta’ Erik Xerri ta’ ftit inqas minn tletin ikellem ras ta’ skeletru, Erik Xerri iktar żagħżugħ nofsu għeri mdawwar bi rjus ta’ żwiemel, Erik Xerri b’maskra sewda bi mnieħer daqsiex u mgħawweġ u, ma jistax jonqos, Erik Xerri b’kuruna rjali fuq rasu, viżibilment emozzjonat, b’dirgħajh miftuħin beraħ dakinhar tal-aħħar 8/10 applaws.
Ma’ dawn ir-ritratti hemm imdendlin ruxxmata powsters u ismu, Erik Xerri, jidher f’aktar minn nofshom.
Id-diskors tal-leħen dwar il-moviment qajla jinteressah.
Mindu ġie lura minn Berlin l-għafis f’sidru qed iħossu aktar spiss, u meta jħares lejn il-mera sar jara wiċċ safrani jitkerrahlu.
Berlin għallmitu li mhux se jdum wisq.
In-nofstanhari Alexanderplatz, bilqiegħda faċċata ta’ Galeria Kaufhof u, aktar u aktar, dak l-uffiċċju fi Triq Karl Liebknecht, bagħtuh lura d-dar b’toqol li qatt ma ħassu qabel.
Wara Berlin ġie vojt u tqil u b’dan induna kif intasab gozz fuq is-sit tal-ajruplan fl-ajruport ta’ Tegel fi triqtu lura.
Hekk kif niżel l-ajruport kważi baħħ u għadda mill-passaġġ riservat għall-passiġġieri minn pajjiżi tal-ftehim ta’ Schengen, ħass saqajh jibbiesu.
Hawn baqa’ mhux postu.
L-istess ħsieb kull darba li sab ruħu dieħel fl-ajruport minn naħa biex joħroġ minn oħra; kull darba li ġie lura.
Wara Berlin ħass li mhu se jiċċaqlaq qatt aktar minn daru.
Hekk kif ħareġ mill-qasam tas-sigurtà sab quddiemu lil Mildred flimkien ma’ Monique, jistennewh it-tnejn bi tbissima fuq fommhom.
U għannquh magħhom għax, ara, il-marid irnexxielu jiġi lura qawwi u sħiħ.
Monique u Mildred, flimkien, żgħażagħ u sbieħ, u jħobbuh u jħobbhom, it-tnejn tiegħu, it-tnejn qribu.
L-għeja minħabba dak kollu li ġara f’Berlin, minħabba l-ġranet tassew twal u l-iljieli ħafna itwal li fihom bilkemm raqad.
Hekk, malli rahom flimkien ixejrulu u jidħqulu, tah li jibki.
Lura f’daru kollox kien faċli għal darb’oħra, kollox perfett kif għandha tkun il-ħajja tar-Re Erik.
Imma marbut sew fil-moħba tal-ħafna ta’ idu kien hemm ix-xewk li ġabar minn Berlin: minn Alexanderplatz, minn Marzahn-Hellersdorf, minn Karl Liebknecht Strasse, mill-istazzjon ċentrali tal-ferrovija, mill-kamra tal-Park Inn Hotel, minn inħawi oħra.
Dax-xewk ma ried jurih lil ħadd, wisq inqas lil Mildred u lil Monique.
Għajjien ħalliehom jgħannquh magħhom, l-ewwel il-bint, imbagħad il-maħbuba.
Kull darba li staqsewh kif kien, weġibhom li kien tajjeb, anki jekk f’wiċċu dehret l-għeja li ried jaħbi.
– Trid tistrieħ, Erik? – Aħjar.
Tlaqt kmieni mil-lukanda u għandi n-ngħas.
9/10 – Mela itla’ orqod.
– Kif iltqajt ma’ Mildred? – Għada nitkellmu.
Iddejjaqt jaqaw? – Le, lanqas xejn, anzi.
Proprju dak il-ħin imur id-dawl.
– Erġajna.
– Issa x’se nagħmlu? – Għandek xi xemgħa xi mkien, Erik? – Ma nafx.
– Basta sirna Ewropej.
Iġri naqilbu l-paġna.
– Xbajt nara l-paġna tinqaleb, u mbagħad.
Insomma.
Erik m’għandux aptit jisma’ dawn il-kantalieni li reġgħu qed isiru ta’ spiss issa.
Sewwa, ilu ħafna nqalbet il-paġna u issa wasal iż-żmien li tinqaleb oħra biex forsi xi darba jinqalbu l-paġni kollha u jispiċċa dan il-ktieb.
Imma Monique għandha raġun.
– U kif kont tqattagħha l-ġurnata? – Nieħu kolazzjon, noħroġ indur ftit bil-mixi, imbagħad mort xi mużewijiet, mort nara film, ma mortx it-teatru, filgħaxija kont ninġabar kmieni u norqod.
Irqadt ħafna fil-fatt.
– Tajjeb, Erik.
– U ġibtlek xi ħaġa.
Nispera li togħġbok, imma issa se norqod.
Imbagħad tasal it-telefonata mingħand dal-leħen li bħalissa qiegħed quddiemu jixrob il-capuccino b’attenzjoni kbira u jagħti d-dettalji kollha ta’ kif il-moviment ta’ moderati u progressivi għandu bżonn ta’ Erik, partikolarment ta’ Erik, f’dan il-mument kruċjali għan-nazzjon.
Waqt li jisma’ dad-diskors, Erik iħares lejn il-faċċata tat-Teatru Nazzjonali mill-ħġieġ tal-armatura u jinnota kemm ilu ma jintlaqat mid-dawl tar-rifletturi, miċ-ċapċip kollu ħeġġa tan-nies hemm isfel fil-platea u mdawra madwaru bil-palketti.
(Adattata minn Jutta Heim ta’ Immanuel Mifsud, 2014) 10/10.
L-UNIVERSITÀ TA’ MALTA IL-FAKULTÀ TAL-ARTI IL-KORS TAL-QARI TAL-PROVI BIL-MALTI 2016-17 MAL 1030 Ir-Regoli tal-Kitba Maltija fil-Prattika 1 Il-Ħamis 9 ta’ Ġunju 2016 Il-Ħin għall-Qari tal-Karta: 18:00 – 18:05 Il-Ħin tal-Eżami: 18:05 – 20:05 F’dan l-eżami l-istudenti la jistgħu jużaw dizzjunarji u lanqas kotba oħra.
Wieġeb iż-żewġ taqsimiet.
Sib l-iżbalji ortografiċi f’dawn it-tliet siltiet, ħożż sing taħthom u kkoreġihom billi tikteb il-kelma sħiħa fil-verżjoni t-tajba bl-aħmar fl-ispazju ta’ fuqhom.
[90 marka] A.
Silta 1 Ftakart fiha malli beda jfissirli.
Ftakart u, waqt li hu qiegħed jitkellem, fiha komplejt niftakar.
Li Rovakka kien jaf jaqra l-ħsibijiet (u ma kontx niskanta li kieku tabilħaqq kien jaf), ara kif jitbellah u jitħasseb jekk fuq il-pultruna quddiemu fil-kamra serja tiegħi, hemmx miġnun flok burokratiku prim.
Ħaseb li ried.
F’Rovakka ftakart, u iktar ma beda jgħid, iżjed komplejt niftakar.
Xtratha lit-tifla omm il-mara darba meta ż-żgħira qagħdet għandha jumejn.
Ħadet lit-tifla s-suq tal-inħawi u din għoxiet fuq gaġġa flieles ipespsu bla sabar.
Xtratilha wieħed.
Ħadithulha d-dar u t-tifla tgħidx kemm werżqet bil-ferħ meta morna għaliha u writhulna.
Il-fellus baqa’ għand omm il-mara u l-ħeġġa tat-tifla biex titla’ hemm fi tmiem il-ġimgħa żdiedet qatigħ.
Fellus imfissed daqstant qatt ma rajt.
Ma nafx kif, it-tifla saret taf li t-tiġieġ jitimgħuhom l-awrofakk.
Insistiet li l-fellus awrofakk titimgħu, u dak li għamlet.
Barra li hu ikel tajjeb, minn hekk il-fellus ħa ismu.
Rovakk għammditu ż-żgħira u ħlief Rovakk tiela’ u Rovakk nieżel ma smajtx.
1/9 Sakemm, irrid ngħid, intbaħna li l-fellus mhux raġel wara kollox.
U issa saret Rovakka tielgħa u nieżla! Żmien minnhom kont imħabbat iżjed mis-soltu u domna ftit ġimgħat ma mmorru għand omm il-mara.
Meta rġajna morna, stagħġibna kemm kienet kibret Rovakka.
“Ara x’se tagħmlu,” qaltilna l-kunjata.
“Din ma tistax tibqa’ hawn.
” Kellha raġun.
Lil Rovakka bħala fellus daqs tikka kienu qegħduha f’kaxxa tal-kartun dejqa u għolja.
U fiha baqgħet.
Imma issa bilkemm setgħet tiċċaqlaq fiha.
Xħin it-tifla ħarġitha minnha, fetħet par ġwinħajn bil-kif.
Rovakka kienet saret għattuqa l-ġmiel tagħha.
“Hawn bilkemm għandi fejn indur jien,” gemgmet omm il-mara.
“Ma nistax inħalli lil din ukoll iddur ma’ saqajja.
U fil-kaxxa se tifga.
” Kellha raġun biex tbigħ.
Il-mara gergret li ma tridx imbarazz u li għalhekk lil Rovakka ma kellniex x’nambuha.
It-tifla bkiet għax riedet iżżommha.
Il-kunjata ttenni li għandha ma setgħetx tibqa’.
U jien ma ngħid xejn: isbaħ mill-kwiet m’hemmx.
Rebħet iż-żgħira.
Il-mara qablet li Rovakka tiġi d-dar għal ftit żmien; wara naraw.
Tlaqnieha fil-kantina.
Matul il-jum inħalluha toħroġ ġol-ġnien; filgħaxija ġewwa.
Qisha soru nħallet mill-wegħdi, kif inbidlet! Saret iżjed wieqfa.
Infetħet.
Imtliet.
Il-ġnien madwar id-dar daret kull rokna tiegħu.
Timxi qajla, tagħti b’rasha waħda f’waħda, taħsibha reġina tad-dundjani, jekk mhux ukoll sidt id-dar hi.
Drajnieha u ħabbejnieha.
Imma tħammeġ ’l hemm u ’l hawn, l-iżjed wara l-bieb ta’ barra, lill-mara dejqitha.
“Neħilsu minnha, tafx.
Ma tistax iżżomm kwarta nadif biha,” tgerger sikwit.
“Għalija xorta.
Sajjarha jekk trid.
” inwieġeb jien.
2/9 Imma t-tifla ma riditx taf.
B’Rovakka kellha għors.
Sa traqqadha magħha kienet, kieku tajnieha l-lala.
Madankollu, fl-għerf tagħha qablet li Rovakka ma kienx lokha magħna.
“Ħalluha ftit ieħor,” talbitna, “ftit ieħor biss.
” “Ftit ieħor, imbagħad jew nagħtuha jew insajruha.
” “Jekk issajruha tgħidulix, imma.
Jien ma rridx niekol minnha.
” La tajnieha, u lanqas sajjarnieha.
Darba smajnieha barra tqaqi mbeżżgħa.
Ħriġna naraw x’ġaralha.
Ma sibnihiex.
“B’hekk l-industrija tat-tjur issa saret waħda mill-iżjed effiċjenti li għandna,” kien qed jgħidli bi kburija l-barrani li ġie jżurni biex ifissirli kemm seta’ jgħinna u jgħallimna, jiġifieri jbegħelna.
Hu u jitkellem, kont bqajt nisimgħu b’ħalqi miftuħ, il-ħin kollu niftakar f’Rovakka u nġib quddiem għajnejja t-tiġieġ f’pajjiż dak ir-raġel.
(Adattata minn Il-Ħalliel u Stejjer Oħra ta’ Lino Spiteri) Silta 2 Il-Virus Zika Il-virus Zika qiegħed iħasseb lil ħafna Maltin wara li ftit ġimgħat ilu fl-aħbarijiet issemma kif żagħżugħ Malti laqqat dan il-virus waqt is-safar f’postijiet affettwati.
S’issa, il-virus fl-Ewropa nstab biss f’persuni li ġew lura minn safar fil-pajjiżi milquta miz-Zika, u għalhekk Malta bħalissa ma tinsab fl-ebda periklu.
Dan il-virus jiġi trażmess permezz ta’ nemusa infettata tal-ġeneru Aedes, fosthom l-Asian tiger mosquito, li tkun qiegħda ġġorr iz-Zika.
F’każijiet rari ħafna, il-virus Zika ġie trażmess sesswalment.
Sakemm in-nemus ma jkunx qiegħed iġorr il-mikrobu, m’hemmx riskju li gidma tan-nemusa tista’ tinfetta lin-nies.
3/9 Bħalissa, iz-Zika qiegħed jinfirex b’mod allarmanti f’pajjiżi fl-Amerika t’lsfel, b’mod speċjali fil-Brażil, fl-Amerika Ċentrali, fil-gżejjer tal-Paċifiku u fl-Asja tax-Xlokk, fosthom fit-Tajlandja.
L-Għaqda Dinjija tas-Saħħa ddikjarat il-firxa ta’ din il-marda bħala emerġenza, partikolarment minħabba l-kumplikazzjonijiet li jistgħu jaffettwaw lit-trabi li jkunu għadhom fil-ġuf.
Tmenin fil-mija ta’ dawk infettati b’dan il-virus ma jkollhom ebda sintomu.
Huma madwar wieħed minn kull ħames persuni infettati biss li jiżviluppaw iz-Zika.
Minn informazzjoni li għandna, ma hemm l-ebda riskju li l-virus Zika jittieħed minn persuna għal oħra, sakemm mhux sesswalment, lanqas waqt il-perjodu li persuna tkun qed turi s-sintomi tal-marda.
Ġeneralment, dawk li jiżviluppaw il-virus ikollhom sintomi ħfief, li jistgħu joħorġu f’temp ta’ ġimagħtejn, u jinkludu deni, raxx, uġigħ fil-ġogi, uġigħ fil-muskoli, ħmura fl-għajnejn u wġigħ ta’ ras għal ftit jiem sa ġimgħa, u wara dan ifiqu kompletament.
Dijanjosi taz-Zika tista’ tiġi kkonfermata permezz ta’ testijiet għall-preżenza tal-virus fid-demm.
Filwaqt li s-sintomi ta’ dan il-virus rari ħafna jwasslu għall-bżonn ta’ kura fl-isptar u għal fatalitajiet, huma l-kumplikazzjonijiet li possibilment jistgħu jaffettwaw lit-trabi fil-ġuf li huma inkwetanti.
L-evidenza qiegħda turi konnessjoni bejn il-virus Zika u l-mikrokefalija, difett konġenitali fejn it-tarbija titwieled b’ras żgħira b’mod anormali, li hu assoċjat ma’ diffikultajiet fl-iżvilupp tal-moħħ.
Għaldaqstant, in-nisa tqal għandhom jevitaw is-safar lejn postijiet milquta minn dan il-virus, u n-nisa għandhom jevitaw li jinqabdu tqal waqt is-safar f’dawn il-postijiet.
In-nisa tqal li jsiefru lejn postijiet fejn hemm iz-Zika għandhom jinfurmaw lill-ostetriku tagħhom meta jaslu lura Malta.
Il-persuni b’sistema ta’ immunità dgħajfa, morda serjament u l-anzjani, ukoll għandhom jikkonsultaw lit-tabib tagħhom qabel isiefru lejn postijiet milquta miz-Zika.
Min jirritorna Malta minn pajjiżi fejn hemm iz-Zika u jiżviluppa xi sintomi relatati mal-virus fi żmien ġimagħtejn minn meta jkun ġie lura, għandu jikkuntattja lit-tabib 4/9 tiegħu immedjatament.
Jekk jiġi kkonfermat li persuna jkollha l-virus, jittieħdu l-passi meħtieġa mill-awtoritajiet tas-saħħa, l-aktar biex jiġi evitat li l-persuna infettata tingidem minn xi nemusa, li mbagħad iġġorr u tferrex iz-Zika lil min tigdem.
Minħabba xi evidenza li dan il-virus jista’ jittieħed waqt is-sess mhux protett, dawk li jiġu lura minn pajjiżi fejn hemm iz-Zika għandhom jagħmlu użu mill-kondoms għal perjodu ta’ xahar minn meta jirritornaw Malta, u għal sitt xhur jekk jiżviluppaw is-sintomi tal-virus, bħala prekawzjoni.
S’issa għad m’hemm l-ebda tilqima kontra z-Zika.
Għalkemm in-nemus f’Malta bħalissa mhux iġorr il-virus, il-pubbliku għandu jagħmel l-almu tiegħu sabiex jevita l-gdim tan-nemus u jieħu prekawzjonijiet li jillimitaw il-firxa tan-nemus, b’mod partikolari l-Asian tiger mosquito.
Din in-nemusa, li tintgħaraf faċilment mill-istrixxi bojod u suwed tagħha, tkun attiva l-iktar bejn ix-xhur ta’ Mejju u Novembru, u fil-preżent ma tagħmillek xejn ħlief gidma kerha.
Kemm jista’ jkun, kull sors ta’ ilma fil-miftuħ għandu jiġi eliminat, biex tiġi evitata r-riproduzzjoni tan-nemus, minħabba li dan ifittex l-ilma biex ibid.
Wieħed għandu jevita li jħalli kontenituri li jinġabar l-ilma fihom barra, bħal platti tal-qsari u kontenituri tal-ikel.
Huwa importanti wkoll li tankijiet tal-ilma, bjar u ġibjuni jinżammu mgħottija.
Evita wkoll li tingidem min-nemus, qabelxejn billi tnaqqas il-ħin li tqatta’ barra meta n-nemus ikun l-iktar attiv (li fil-każ tal-Asian tiger mosquito huwa matul il-ġurnata), tuża insect repellent li fih id-DEET fuq partijiet tal-ġisem mikxufin u fuq il-ħwejjeġ, tara li ġismek tgħattih bil-ħwejjeġ kemm jista’ jkun, tuża xibka tan-nemus meta torqod fuq barra u biex tipproteġi lit-trabi, u tagħmel użu mill-fannijiet, peress li dan in-nemus mhux b’saħħtu ħafna biex itir.
(Adattat minn kitba tad-Direttorat għall-Promozzjoni tas-Saħħa u l-Prevenzjoni tal-Mard) 5/9 Silta 3 Luciano Nardu baqa’ jittawwal lill-familja tal-Belt mill-inqas darba fil-ġimgħa u mhux l-ewwel darba li jibqa’ hemm jiekol magħhom, waqt li jieħu gost jisma’ l-aħħar aħbarijiet ta’ dik il-familja li tista’ tgħid kienet saret qisha l-familja tiegħu.
Kienu ilhom jafu ’l xulxin sbatax-il sena, għalkemm ftit li xejn kienu jafu dwaru.
Dan kien miżżewweġ? Kellu tfal? Kellu dar tiegħu jew joqgħod fid-dar tas-Sinjura Barunissa? Insomma, mhux li kien affarihom eżatt, u lanqas ma setgħu jaqbdu u jistaqsuh.
Baqa’ xorta waħda jagħti dik l-għajnuna finanzjarja lil Mattea, li biha setgħet tagħmel kuraġġ biex ħajret lil Luciano jibda u jkompli l-Università.
Kellha kurżità kbira biex tkun taf minn fejn kienu jiġu dawk il-flus li jwasslilha Nardu.
Kellha suspett, imma kien biss suspett li qatt ma qalitu lil ħadd… li dawk kienu jaslu minn barra minn Malta mingħand dak l-iben tal-Barunissa, li kien jismu Damiano, li jgħidu li telaq minn hawn għax kellu xi jgħid ma’ ommu.
U tgħid mhux minħabba li kellu dik ir-relazzjoni mas-seftura li jisimha Luċija u li miskina mietet meta twildilha Luciano? Ċara l-istorja daqs il-kristall! Wara li għaddew bosta snin, kellhom isiru jafu li Nardu ma kienx miżżewweġ u li kien joqgħod ma’ missieru xwejjaħ f’dar qrib il-baħar lejn ix-Xemxija, għalkemm ta’ kuljum kellu jmur jittawwal lis-Sinjura Barunissa biex jara li kollox sew u dan kien ifisser li joqgħod ta’ kuljum jisma’ t-tgergir tagħha.
Kemm kienet tgerger! Għal mitt ħaġa kienet tgerger, imma l-aktar għax tħoss in-nuqqas taż-żewġ uliedha: wieħed Damiano, li qabad u telaq wara 6/9 argument li kellu magħha – ma tafx x’sar minnu, ħlief li siefer – u l-ieħor, Maurizio… rasu iebsa wkoll milli jidher.
Lanqas li fittxuhom bil-qanpiena lil dawk iż-żewġ ulied! Lil min ħarġu jixbhu? Żgur mhux lilha! Skont ma kienet spiss tirrepeti: kellha dritt fuq Maurizio; ma kienx biħsiebha ċċedilu li ma jmurx jagħmel bħall-kbir.
Iva, kellha d-dritt tordnalu jgħix qrib tagħha biex tarah kuljum.
Dak kien ir-raġunament tagħha! Miskin, Maurizio kien l-iben li fadlilha u allura bilfors li tgerger fuqu u fuq ħadd iktar.
Spiċċa l-vittma tagħha.
Nardu kien jirrispettahom kollha lill-familjari ta’ Mattea, imma, naturalment, l-ikbar interess tiegħu kien f’Luciano.
Erħilu jistaqsih kif sejjer fl-istudju u jekk hux kuntent li qabad dik il-linja tal-liġi.
Tgħid għad ikun kuntent jaħdem qalb il-ġlied u d-delitti, daqskemm kien ta’ natural ġwejjed? Spiss kien iwissih biex ma jistudjax iżżejjed li ma jmurx jimrad, waqt li Luciano kien jitbissem u ma jwieġbu xejn.
Dak Luciano kien ta’ ftit diskors ma’ kulħadd.
Hekk kien magħmul u, jekk ma tidrahx, taħseb li kien biċ-ċiera miegħek.
Fl-istess ħin trid tiftakar li hu kien dejjem iħoss li Nardu seta’, kieku ried, iwieġeb bosta mill-mistoqsijiet li kienu qed jagħmlulu ħajtu miżerabbli.
Dik ewlenija kienet li hu tant xtaq ikun jaf min kien missieru.
U dan mhux biss biex jaqta’ l-kurżità, imma għax xtaq iserraħ moħħu li missieru għadu ħaj.
Madankollu, kif kienet wissietu Mattea, u hu kien qabel magħha, ma kellu qatt isaqsi dik il-mistoqsija lil Nardu.
Kien hemm il-periklu li jitilfu l-ħbiberija tiegħu u jibqgħu xorta bla tweġiba.
Darba kien wasal il-Milied u Nardu waħħalha f’rasu li Luciano kien jidher għajjien mill-istudju u li kien jeħtieġlu jistrieħ ftit.
Staqsieh jekk jixtieqx jieħdu dawra bil-kaless fil-kampanja għal ftit arja friska; il-ġuvni deher li għoġbitu l-idea, għalkemm l-eżamijiet ma 7/9 kinux wisq ’il bogħod.
Insomma, f’kemm ili ngħidlek, għalaq il-kotba, libes u lesta għall-ħarġa.
Il-gwerra kienet ilha sejra aktar minn tliet snin u kulħadd kien jitkellem fuqha.
Nardu qal li jaħseb li ma baqgħalhiex wisq xi ttul; Luciano wieġbu li jkun aħjar jekk tispiċċa biex ma jmutux aktar persuni innoċenti, u biex ma jaslux aktar feruti Malta li sa dak iż-żmien ħadet l-isem ta’ The Nurse of the Mediterranean.
“Veru, hekk hu, kif qed tgħid int, Luciano.
Il-gwerer mhumiex sbieħ, l-aktar għal dawk li jmorru jissieltu fihom.
Imma, ftakar ħaġa waħda… din serja ġmielha, tafx… li issa la tispiċċa l-gwerra hawn Malta se jaqa’ ġuħ kbir.
” “Kif? Bilfors, allura? Din minn fejn ġibtha, Nard?” “Iva, l-istorja dejjem hekk kienet u hekk se terġa’ tkun din id-darba.
Għax jibdew is-sensji mit-Tarzna, mill-Militar u min-Navy u tara kif, minflok nies imutu bil-gwerra, ikollna nies imutu bil-ġuħ.
Inti ma tafx, imma billi ma tmurx tixtri ma tkunx taf ċerti affarijiet.
Pereżempju, inti taf x’ġara dil-ġimgħa? Dil-ġimgħa għola l-prezz tal-ħobż, tal-għaġin u tad-dqiq! Li jfisser għollew ukoll il-pastizzi, il-qassatat, l-imqaret, il-biskuttelli, il-qagħaq tal-ħmira u xi platt ravjul, jekk jiftillek tmur tieklu minn barra.
Hemm aħna, bdejna!” “Prosit! Taf li ma kontx naf biż-żieda fil-prezzijiet? U din li wara l-gwerra se jkollna l-għaks, din qatt ma ħsibtha… għalkemm niftakar li drabi studjajna dwar dan billi dan ġara f’pajjiżi oħra, imma aħna l-istudenti rari napplikaw dak li nistudjaw fil-ħajja ta’ kuljum.
” (Adattata minn Luciano ta’ Lina Brockdorff) 8/9.
L-UNIVERSITÀ TA’ MALTA IL-FAKULTÀ TAL-ARTI IL-KORS TAL-QARI TAL-PROVI BIL-MALTI 2016-17 MAL 1030 Ir-Regoli tal-Kitba Maltija fil-Prattika 1 Is-Sibt, 3 ta’ Settembru 2016 Il-Ħin għall-Qari tal-Karta: 10:00 – 10:05 Il-Ħin tal-Eżami: 10:05 – 12:05 F’dan l-eżami l-istudenti la jistgħu jużaw dizzjunarji u lanqas kotba oħra.
Wieġeb iż-żewġ taqsimiet.
Sib l-iżbalji ortografiċi f’dawn it-tliet siltiet, ħożż sing taħthom u kkoreġihom billi tikteb il-kelma sħiħa fil-verżjoni t-tajba bl-aħmar fl-ispazju ta’ fuqhom.
[90 marka] A.
Silta 1 Żmien ilu, qabel il-kixfa kbira tiegħi tad-dinja, kont iktar hieni.
Dak iż-żmien ma kontx naf, la li Issa Naf jiena hieni, u wisq anqas l-għaliex.
Illum naf.
Narani kont qisni mistur f‟fosdqa żgħira, li minnha nara – bla ma jarawni – lid-dinja barra minni, dak li jiġri fiha, dak li jseħħ matulek ja sena.
Dak iż- żmien lanqas xi tfisser sena ma kont naf.
Sena kienet qisha epoka twila, bħaż-żmien twil tal- preistorja.
Wara kollox ma kellix għalfejn inħabbel rasi dwar it-tul ta‟ sena.
“Sena” kienet kelma tal-kbar li ħolquha bil-mod stramb tagħhom: waħda mill-ħwejjeġ li ħolqu biex jagħmluha.
„ta‟ kbar‟.
Nismagħhom jitħaddtu dwar „sena‟ u „snin‟ u „dan l-aħħar‟ u „qasir il-għomor‟ u „dari‟ u x‟naf jien, ma kont nista‟ nifhem xejn.
U kont nerġa‟ nidħol fil-fosdqa u niddieħak bihom.
Għadda ż-żmien, u dal-kliem maġiku ta‟ kejl u qisien li ma stajtx nifhem issa bdejt nifhmu sħiħ.
U kif fhimtu sibt ruħi mbarri mill-ġnien tal-Eden u bwiebu ngħalqu warajja.
“Tridu tistudjaw, biex titilgħu sena oħra,” kien jgħid l-għalliem.
U “sena oħra” bdiet tieħu sura.
Il- ħajja ma baqgħetx ġnien sabiħ, fejn tista‟ ddur minn warda għal oħra u l-għadd tal-ward ma jafx bi tmiem.
Kollox beda jitqassam, bħat-tqassim tal-passju.
1/9 “Tridu taħdmu, ja klieb, jekk ma tridunix nilagħbilkom xebgħa bastun”.
Hekk kienu jgħidulna għajnejn l-għalliem, jibbru kif kellhom ħabta jagħmlu.
Illum, imma naf li dan kien żmien ta‟ Eden ieħor.
Imma mur għidli dak iż-żmien! Jekk tiekol it- tuffieħa titlef l-Eden b‟kollox.
It-tuffieħa hija l-għarfien li tinsab fl-Eden, li tkun taf li qed tgħix hieni, li daż-żmien għad jgħaddi wkoll.
Imma t-tuffieħa ma kilthiex.
Blajtha minflok.
U niżlitli morra.
Blajtha meta ntbaħt li daż-żmien ħelu għadda biex qatt iżjed ma jiġi lura.
Illum lanqas kieku nista‟ nsib ruħi fuq il-bank tal-iskola bi mrieżaq ix-xemx deħlin dejjiema fil-klassi, u l-għalliem igedwed kliem nofsu ma jinftihemx, ma jkolli l-ħila ngawdi dawk is-sigħat ta‟ sliema u hena.
Għax issa NAF.
L-għalliem isir bniedem bħall-oħrajn.
Iqum filgħodu, jinħasel, jilbes, jiekol, imur għax-xogħol fuq qalbu, iħares lejn l-aħħar tax-xahar bħala l- ġustifikazzjoni ta‟ dit-tbatija kollha, li jrid iħabbat wiċċu ma‟ erbgħa u għoxrin qanfud kuljum biex idaħħlilhom f‟rashom affarijiet li għalih saru kważi bla siwi jew ta‟ siwi żgħir wisq.
Dak iż-żmien tal-„ma nafx‟ kien mod ieħor.
L-għalliem kien bniedem kbir li ma jegħja qatt.
Għajn tal-għerf.
Ħakkiem ta‟ setgħa.
Jitkellem dwar Alla għax rah u jaf kollox dwaru.
Jaf il-kobor ta‟ artijiet bla qies.
Jaf għaliex daqqiet toħroġ ix-xemx, għaliex imbagħad jinġabar is-sħab u tinżel ix- xita, għaliex jiġi r-riħ mil-Lvant u jdum jonfoħ sa ma jixba‟.
Jaf jitkellem b‟ilsna oħra u jaf għaliex dak kollu li jogħla ‟l fuq irid bilfors jerġa‟ jinżel ‟l isfel.
Jaf kemm-il dawra tagħmel id-dinja.
Tista‟ tgħid Alla nnifsu, li ma kienx għall-fatt li fit-tagħlim tat-Twemmin jgħidilna, “Min hu bħal Alla?”.
Ix-xitan innifsu ma jistax għalih.
Jaf jilqagħlu u jgħaddih minn għajn il-labra.
“Min hu bħall- għalliem tagħna?” kienet mistoqsija tidwi f‟moħħna.
Il-kliem biss kien jonqosha biex tieħu s-sura.
Imma llum naf li kienet hemm, iddur, timraħ u tħuf ġo moħħna.
U x-xjaten u l-għefiered kienu jinżlu għarkupptejhom quddiemha u jroddulha qima.
Għadda ż-żmien.
Intemmu s-snin tal-Età tal-Ġebel (li konna nitfgħu għal ras xulxin fil- playground).
Għaddew is-snin xemxin t‟għodwiet bla tmiem.
U dħalna fiż-Żminijiet tan-Nofs.
U l- istorja bdiet tinkiteb.
Kulħadd jikteb ġrajjiet il-ħajja b‟għemilu.
2/9 U sirna responsabbli.
Daż-żmien bdejt nifhem li għal kull sinna tintradd sinna oħra, u d-demm bid- demm jitħallas.
Imma dar-regoli ma kinux għalija.
Kienu għadhom għal ħaddieħor.
Ma kienx għad għandi għalfejn inħabbel rasi dwarhom.
Meta kont nisma‟ li miet xi ħadd, bejni u bejn ruħi kont inħoss li ħtija tiegħu.
Wieħed minn dawk li jmutu.
Wieħed mir-razza ta‟ nies xjuħ, ibeżżqu u jpejpu l-pipa li, għad li qishom ilhom ħajjin sekli sħaħ, fl-aħħar ikollhom imutu.
Ħtija tagħhom.
Għax ma baqgħux żgħar? Għalina ż-żgħar kollox mod ieħor.
Il-ħajja hija s-Sibt filgħodu niġru bħaż-żwiemel fl-għelieqi ta‟ barra r-raħal, niġru wara l-Indjani u nistaħbew wara l-ħajt tas-sejjieħ meta jaħbtu għalina.
Il-ħajja hija s-Sibt waranofsinhar nilagħbu l-futbol fil-wesgħa ta‟ maġenbna.
Jew il-Ħadd filgħodu fuq iz- zuntier tal-knisja, wara l-quddies tat-tmienja, nisimgħu x-xjuħ jitkellmu.
U l-Ħadd waranofsinhar naraw ‟il Tarzan li wasal saħansitra r-raħal tagħna fiċ-ċinema ċkejken li qabel kien garaxx tal- baruni, li – kif jgħidu x-xjuħ li kienu r-raħal minn dejjem ta‟ dejjem – kien bidlu minn remissa tawwalija tal-karozzini.
U l-jiem l-oħrajn tal-ġimgħa jgħaddu wkoll.
L-iskola mhix ħabs, l-aktar issa li l-għalliema tagħna huma xort‟oħra.
L-ebda wieħed m‟għandu l-jedd jitqies bħal Alla.
Id-divinità kienet maqsuma bejniethom u l-għerf tal-wieħed jieqaf fejn jibda tal-ieħor.
Dak li jaf iħaddem l-ilsna m‟għandux tweġiba għall-imġiba stramba tax-xemx u l-qamar f‟waqtiet l-eklissi, u l-għalliem tal-P.
E.
bilkemm jaf, jew jiftakar, għaliex il-kwadru fuq il-linja mmejla huwa daqs is-somma tal-kwadri fuq iż-żewġt iġnub l-oħra.
Dal-fatt huwa għajn ta‟ faraġ għal kull student li jħossu kburi li jaf ftit minn kollox filwaqt li l-għalliema jafu l-materja tagħhom biss.
U jekk l-għalliem idejqek, tista‟ ma tidħolx għal- lezzjoni tiegħu wkoll.
Iż-żmien beda għaddej u fl-aħħar, fir-rokna għolja tax-xellug tal-klassi, inkitbu l-kelmiet “Jiemek magħduda, ja żmien ħelu tat-tfulija”.
U bwieb l-iskola ngħalqu.
U l-Anġlu bis-sejf f‟idu lissen: “Hawn ġew qatt iktar ma tirfsu.
Hemm barra hemm l-art biex tinħadem.
Aħdmu u titrejqu.
Jekk le, ħażin għalikom.
Morru.
” (Silta adattata mir-rumanz Il-Gaġġa ta‟ Frans Sammut ) 3/9 Silta 2 Il-Qniepen taż-Żejtun Mill-1720, meta tlesta l-bini tal-knisja parrokkjali taż-Żejtun, opra mill-isbaħ tal-arkitett Lorenzo Gafà, sas-sena 2005, fiż-żewġ kampnari tagħha kienu ttellgħu xejn inqas minn għaxar qniepen.
L-ewwel żewġ qniepen saru fl-1735 mill-fonditur Aloisio Bouchut fil-Belt Valletta.
Dawn iż-żewġ qniepen kienu nqasmu, waħda fl-1932 u l-oħra fl-1977.
It-tnejn kienu ġew imsewwija, iżda waħda spiċċat tkissret għall-bronż fl-1936 u l-oħra ġiet salvata għalkemm l-istat tagħha huwa wieħed inkwetanti ħafna.
Fl-1837 saru tliet qniepen ġodda mill-fonditur Fjorentin Karlu Moreni li iżda nqasmu kollha u l-ebda waħda m’għadha teżisti.
Fl-1853 waħda mill-qniepen ta’ Moreni ġiet imdewba mill-ġdid mill-fonditur Ġwanni Bozzoli f’Ġenova l-Italja, iżda din inqasmet fl-1992.
Għalkemm sar tentattiv biex tissewwa, dan falla u l-qanpiena llum tinsab fil-maħżen tal-armar.
Fl-1854 saret qanpiena oħra magħrufa bħala ‘ta’ Klawdin’.
Din għadha teżisti sal-lum iżda, minħabba li t-tonalità tagħha hija inferjuri ħafna, ma tantx tintuża.
Fl-1879 l-aħwa Boero ta’ Ġenova fl-Italja għamlu qanpiena oħra magħrufa bħala ‘l-Ġdida’.
Din ukoll għadha teżisti iżda hija misjura ħafna.
Fl-1885 il- fonditur Ġulju Cauchi ta’ Bormla fonda l-qanpiena l-kbira iżda, wara li fis-snin 80 din kienet inqasmet u ġiet irranġata, bidlet għalkollox it-tonalità tagħha.
Għalhekk tniżżlet mill- kampnar u llum tinsab fuq iz-zuntier tal-knisja parrokkjali.
Fl-1947 saret il-qanpiena ‘Antonia’ mid-ditta John Taylor tal-Ingilterra, li għadha sal-lum f’kundizzjoni tajba ħafna.
Kien ilu jinħass il-bżonn li ssir xi ħaġa biex jitjieb l-istat tal-qniepen fiż-Żejtun.
Il-ħsieb li ssir il-qanpiena l-kbira flok dik ta’ Ġulju Cauchi kien ilu jinħema madwar 15-il sena, u kemm-il darba nħarġu stimi differenti.
F’Settembru 2002, meta kien qed isir restawr fuq il- koppla tal-knisja, id-donatur Ġużeppi Vella ġietu x-xewqa li joffri din il-qanpiena lill- parroċċa.
Ix-xewqa ntweriet pubblikament fl-2004 meta tnieda l-ħsieb tal-Festi Ċentinarji f’għeluq l-1700 sena mill-martirju ta’ Santa Katarina.
Wara li sar rapport dettaljat tal- qniepen kollha eżistenti, ittieħdu l-frekwenzi akustiċi tagħhom b’mod xjentifiku u saret analiżi dettaljata fil-laboratorju tal-funderija Taylor fl-Ingilterra, sar magħruf li l-qanpiena 4/9 ‘Antonia’ biss kellha tonalità sodisfaċenti.
L-intonazzjoni tal-qanpiena ta’ Ġulju Cauchi kienet spiċċat u għaldaqstant ġie deċiż li kellha ssir qanpiena ġdida b’dijametru ta’ ħames piedi u tmien pulzieri u nofs, b’piż ta’ ftit aktar minn 3 tunnellati.
Il-kuntratt sar fl-2004 u l- qanpiena ddewbet f’Marzu 2005.
Waslet Malta abbord il-vapur Victory nhar is-16 ta’ Mejju 2005 u ddaħħlet trijonfalment ġewwa ż-Żejtun il-Ħamis 26 ta’ Mejju 2005, fejn ingħatat merħba mill-aqwa.
Tlett ijiem wara saret iċ-ċerimonja tal-magħmudija tagħha fuq iz- zuntier tal-knisja u ngħatat l-isem ta’ ‘Esther’.
Din il-qanpiena ttellgħet fil-kampnar u ndaqqet għall-ewwel darba fi tmiem dimostrazzjoni li saret fiż-Żejtun mal-wasla tal-vara titulari minn intervent ta’ restawr.
Wara l-festa li saret f’Ġunju 2005 jidher li kienu bosta l-benefatturi li wrew ix-xewqa li joffru qniepen ġodda lill-parroċċa u għaldaqstant f’Awwissu 2005 sar kuntratt għal tliet qniepen ġodda.
Dawn il-qniepen ġew imdewba wkoll fil-Funderija Taylor tal-Ingilterra u waslu Malta abbord il-vapur Majestic fl-1 ta’ Novembru 2005.
Ġew mogħtija merħba kbira meta ddaħħlu fil-pjazza taż-Żejtun b’mod trijonfali u tqiegħdu fuq iz-zuntier tal-knisja.
Fit- 13 ta’ Novembru saret iċ-ċerimonja tal-magħmudija tagħhom li fiha ngħatawlhom l-ismijiet ‘Katarina’, ‘Maria-Emma’ u ‘Salvina’ rispettivament.
Magħhom mill-Ingilterra kienu waslu wkoll travu u lsien ġdid għall-qanpiena ‘Antonia’, li tniżżlet mill-kampnar sabiex ikunu jistgħu jittellgħu l-qniepen fil-kampnar flimkien.
Il-qniepen il-ġodda daqqew għall-ewwel darba kollha flimkien nhar l-20 ta’ Novembru 2005, fi tmiem pellegrinaġġ devozzjonali li sar fiż-Żejtun f’għeluq il-Festi Ċentinarji.
L-erba’ qniepen ġodda li saru matul din is-sena, flimkien mal-qanpiena ‘Antonia’, ġew impoġġija f’kampnar wieħed sabiex it-tonalità tagħhom tkun waħda aktar melodjuża u kompleta.
Id-daqq ta’ dan is-sett qniepen huwa wieħed tassew sabiħ, u bla dubju fl-aħħar nistgħu ngħidu li, wara kważi 300 sena mill-bini tal-knisja parrokkjali taż-Żejtun, it-tempju issa huwa mżejjen b’sett qniepen mill-aqwa.
(Silta adattata mis-sit tal-Għaqda tal-Armar taż-Żejtun) 5/9 Silta 3 Għalkemm għaddew dawn is-snin kollha, niftakar eżatt sal-iċken dettall dik il-lejla li jien u L-Ewwel Laqgħa Philip iltqajna l-ewwel darba.
Qisha stampa jew pittura ffriżata li ma tista’ qatt titlef miċ- ċarezza tagħha.
Ma kinitx lejla ta’ qamar kwinta flimkien ma’ mijiet ta’ kwiekeb leqqiena kollha jegħmżuli biex ibassruli lejla romantika.
Lanqas se ngħidlek li konna taħt xi siġar kbar u maestużi li bdew jirriflettu bħal mera f’wiċċ l-għadira ta’ taħthom waqt li jiżfnu maż-żiffa ta’ fewġa ħelwa, jew li l-fwieħa li għandha ħabta toħroġ minnhom billejl kienet bħal loppju li beda jsaħħarna.
Xejn minn dan kollu.
Kollox bil-kuntrarju kellu jinzerta.
Kienet lejla minn dawk il-kesħin silġ ta’ Jannar.
Kienu forsi s-sebgħa u kwart ta’ filgħaxija.
Lejla li tħajrek tfittex tinġabar u tidħol għall-irdoss f’darek u tixrob xi xarba sħuna forsi terġa’ tħoss demmek jipprova jdur ma’ ġismek mirżuħ.
U fl-istess ħin, waqt li għadek barra t-triq tissara kontra l-elementi ħarxa, twiegħed lilek innifsek li wara x-xogħol se tibqa’ d- dar għall-kenn, jekk jista’ jkun sa ma tgħaddi x-xitwa.
Tixtieq tagħmel bħal xi bebbuxu, kieku possibbli, u tidħol titgeddes ġewwa nett, fejn l-elementi ma jilħqukx.
Kont ħierġa nlebbet ’il barra mill-Belt biex infittex nirkeb karozza għal Birkirkara.
Darbtejn fil-ġimgħa kont immur għal-lezzjoni tal-Franċiż billi xtaqt li l-quddiem nagħti l-eżami f’livell avvanzat u xi darba nibda ngħallem dak l-ilsien li tant kont niggosta.
Dak iż-żmien ta’ nofs is-sebgħinijiet kont għalliema fl-iskola elementari ta’ Birkirkara, imma jkolli nistqarr li kelli ħolma li xtaqtha titwettaq; ma ridtx nieqaf hemm fl-istudju.
Kien għad għandi dsatax-il sena u ngħid id-dritt kelli xi ftit ambizzjoni għall-iskola.
Kont ftit stramba u differenti ferm minn tfajliet oħra li dejjem moħħhom biex jaqbdu namrat, filwaqt li jien dejjem kont noħlom li navvanza fl-istudju.
Billi kont għadni ma nafx lejn liema studju se ndur, għażilt li nistudja l-ilsien u l-letteratura Franċiża.
6/9 Mela meta ħriġt minn Putirjal bdiet tlanġas ix-xita.
Fil-bogħod leħħiet ta’ beraq bdew iwissu għal maltempata.
Jaħasra, mank iħallini nasal id-dar! Xħin id-dawl tal-beraq intefa fix-xejn, kollox deher lewn iċ-ċomb.
Ftaħt l-umbrella u bqajt għaddejja.
Ġbidt lejn il-lemin.
Riġlejja biż-żarbun b’kollox saru għasra.
Bdejt infittex biex nara liema karozza se titlaq l- ewwel għal Birkirkara.
Immarkajtha… waħda bajda tal-Mellieħa.
Ix-xufier ġa kien f’postu, b’sigarett imdendel minn ħalqu.
Lebbitt lejn il-karozza.
Fuq it-tieni tarġa kien hemm jistkenn kunduttur żagħżugħ, b’beritta mxarrba fuq rasu, jaqta’ l-biljetti.
Sa ma tlajt fuq l- ewwel tarġa, għalaqt l-umbrella u żammejtha taħt driegħi, ħriġt il-portmoni li kien inħeba qalb il-pitazzi u l-kotba fil-basket, ftaħtu u bdejt infittex il-flus żgħar – inkella stenna xi ċanfira mill-kunduttur, ċanfira mżejna b’xi kelma mhux tant eleganti – le, mhux bil-Franċiż imma b’Malti ħamallu! Sadattant inġemgħu xi tnejn min-nies oħra warajja, u x-xita ma taqtax.
Il-veru x-xitan m’għandux ħalib! B’subgħajja ffriżati ma stajtx niġbor il-muniti minn ġol-portmoni.
Naf li hemm kienu, bdejt nismagħhom iċekċku, stajt narahom, imma… “Jaħasra, Sinjorina, għaġġel ftit għax qed insiru flieles hawn barra!” “Din xi tkun, kemm hi injoranta! Għax ma lestietx il-flus minn qabel?” Dawn il-kummenti u oħrajn jixbhuhom ġew minn dawk li kien hemm jistennew warajja, u ma tajthomx tort għax ħadd ma jieħu gost jixxarrab.
U aktar ma jgħaddu kummenti, jien aktar nitħawwad! Fl-aħħar nisma’ leħen ta’ ġuvni.
Kien warajja sew u smajtu jgħid lill-kunduttur kważi b’żufjett, “Hawn ħa, għandek preċiż għal tnejn.
U int, Sinjorina, agħlaq dak il-portmoni, ħaffef u ibqa’ tielgħa!” Xtaqt l-art tiblagħni għax ħassejtni mixruba fija nnifsi.
Biex ngħaġġel, mank irringrazzjajtu ’l dak il-proxxmu.
Il-passiġġieri li kienu komdi bilqiegħda kollha bdew iħarsuli bl-ikrah għax xi qatra ilma bdejt intajjar minn kull fejn ngħaddi.
Indunajt li l-postijiet tal-karozza kienu kollha mimlijin ħlief il-bank ta’ fuq wara nett.
Dak dejjem jibqa’ tal-aħħar li jmorru fih il- 7/9 passiġġieri, u fih intfajt in-naħa ta’ ġewwa kif konna dejjem nagħmlu biex inħallu post għal ħaddieħor.
Ma damx ma poġġa hemm ħdejja dak l-istess ġuvni li kien warajja, jiġifieri dak li ħallasli l- biljett.
L-ilma kien nieżel gliegel mill-umbrelel u minn ma’ ħwejjiġna.
Wara ftit sekondi għamilt ftit kuraġġ, biżżejjed biex inħares in-naħa ta’ dak l-imbierek u nirringrazzjah.
Tgħid kien se jċanfarni jew iżeblaħni? Għalkemm kont naf li xi ħaġa hekk kien jistħoqqli, fl-istess ħin kont qed inħossni għajjiena u imbarazzata.
Sforz il-mistħija xtaqt ninħeba minn kulħadd.
Erġajt xtaqt li kont bebbuxu… “Skużani.
Jiddispjaċini li jien daqshekk bla grazzja u domt biex insib il-flus.
Nista’ nagħtihomlok lura għax issa rnexxieli noħroġhom mill-portmoni.
Hawn, ara, lestejthom f’idi…” “U ma tarax! Ħaġa żgħira din.
Neħħi dawk il-flus minn hemm, Sinjorina.
” (Silta adattata minn Katrina ta’ Lina Brockdorff) 8/9.
L-Università ta’ Malta Id-Dipartiment tal-Malti Ċertifikat fil-Qari tal-Provi bil-Malti MAL1031 IR-REGOLI TAL-KITBA MALTIJA FIL-PRATTIKA 2 Is-Sibt, 3 ta’ Settembru 2016 Il-ħin għall-qari tal-karta: 10:00 - 10:05 – Il-ħin tal-eżami: 10:05 - 12:35 F’dan l-eżami l-istudenti ma jistgħux jużaw kotba.
IKKOREĠI S-SILTIET KOLLHA (3) (100 MARKA) Int u tikkoreġi, żomm f’moħħok dawn il-punti importanti:  Dan huwa eżami tar-regoli ortografiċi.
Mela xogħlok hu li tikkoreġi l-iżbalji tal-ortografija biss, u mhux l-għażla tal-vokabolarju, is-sintassi, l-istil, eċċ.
 Ikkoreġi billi tħożż sing taħt il-kelma l-ħażina u fuqha tikteb il-kelma t-tajba sħiħa bl-aħmar.
IT-TARAĠ Wara l-ewwel sena taż-żwieġ tagħhom, il-ħajja ta’ Caroline u Fredu bdiet dieħla f’rutina.
Kulħadd dara lil kulħadd.
Ħaġa waħda biss ħadd ma seta’ jidra: dak l-imbierek taraġ.
Erba’ sulari taraġ mhumiex ċajta.
Anki jekk kienu tal-irħam Malti.
Ħafna mil-laqgħat tal-karattri kienu jseħħu fit-taraġ.
Min hu tiela’ u min hu nieżel.
Billi l-bejt kien wieħed komuni, it-tlugħ u l-inżul tat-taraġ kienu xi ħaġa li ħadd ma seta’ jevita, anki jekk xi wħud bi mneħirhom aktar imxammar kienu joqogħdu jistennew li jieqfu l-ħsejjes fit-taraġ qabel joħorġu jiġru bil-ħasla tal-ġurnata għal fuq il-bejt.
It-taraġ baqa’ l-aktar tgergira għal dawn il-koppji żgħażagħ.
Aktar u aktar meta bdew jidhru wkoll l-ewwel sinjali ta’ tqala fil-blokk.
“Ma niflaħx għalih aktar dat-taraġ,” kienet tlissen Marija, u bir-raġun, għax kellha f’idejha r-rekord ta’ kemm-il darba telgħet u niżlet fuq il-bejt bin-naxra.
Xi wħud kienu jsostnu li l-uniku għan tal-ħasil tal-ħwejjeġ għaliha kien li ssib ma’ min titkellem 1/10 fit-taraġ.
Qasqas minn hawn u qasqas minn hemm, malajr ġiet ittimbrata bħala l-oraklu tal-estate.
Staqsi lil Marija u tkun taf kollox x’kien jiġri fis-sitt blokki ta’ flats u l-għadd kbir ta’ djar f’dak il-qasam.
Caroline wkoll ma setgħetx tidrah it-taraġ.
Kienu joqogħdu fl-aħħar sular u wara mixja mingħand ommha bix-xirja tal-ġimgħa ftit li xejn kien jibqgħalha nifs jew ħeġġa għal dak it-taraġ.
Maż-żmien, iżda, it-taraġ ġab miegħu problemi oħra.
Mhux kulħadd kien jaħsel il-parti tat-taraġ tiegħu.
Mhux kulħadd kien jibqa’ lura milli jarmi l-bċejjeċ tas-sigaretti fl-art.
It-tibjid tal-ħaddiema tal-Gvern malajr beda jisfuma u l-ħtieġa ta’ tibjida ġdida għall-ħitan tat-taraġ bdiet tikber minn jum għall-ieħor.
It-taraġ sar is-suġġett ewlieni fit-taħditiet ta’ kuljum bejn naxra u oħra.
“Imissna nistħu b’dat-taraġ! Għax ma niftehmux u nibdew inġibu tfajla taħsilhulna?” Marija kienet imdorrija tieħu l-inizjattiva f’affarijiet bħal dawn.
“U min se jiġik biex jaħsel daqstant taraġ?” weġbitha Ġemma, il-ġara li kienu jgħidu li kienet tgħajjen.
“Uuu, oħti Rita tiġi żgur.
Niġbrulha ħamsin ċenteżmu bejn kulħadd u nerġgħu naraw ftit tan-nadif.
” “Rita liema waħda hi? Iż-żgħira jew tan-nofs?” “Iż-żgħira.
M’hemmx li ssib taħdem miskina.
Dik anke s-sekondarja għamlet, tafx.
Għandek tgħid, u tal-partit l-ieħor isibu kemm iridu impjiegi fil-fabbriki.
” “U le, titkellimx hekk.
Għax ma tgħidx li llum il-kompetizzjoni kbira wisq? Allura taħseb li tiġina Rita?” “Tiġi żgur.
Diġà għandha xi żewġt idjar oħra fir-raħal.
U taħdem bil-għaqal ħafna.
Mhux se tiġi ddellek.
” 2/10 “Tajjeb.
Mela ngħidu lill-oħrajn.
” Il-ftehim siewi li ntlaħaq bejn Marija u Ġemma ma kienx faċli biex jitwassal għand il-bqija tal-ġirien.
Waħda qalet li hi ma kellhiex għalfejn toħroġ flus, għax il-parti tagħha fit-taraġ kienet ilha taħsilha u ma kinitx se tieqaf issa.
Oħra ħasset li ħamsin ċenteżmu kienu wisq għal nofs siegħa xogħol.
Ta’ mneħirhom imxammar lanqas biss tawhom ċans ikellmuhom.
u l-iktar partijiet maħmuġin fit-taraġ kienu tagħhom.
“X’se nagħmlu?” staqsiet Ġemma waqt li Marija kienet għadha kemm irrakkuntatilha l-istorja tal-ġlied bejn il-koppja tal-flats ta’ quddiemhom.
“Eqq, m’hemm xejn x’nagħmlu.
Inkellmu lil Caroline.
Dik tkellem lil kulħadd u kulħadd ikellimha.
Naħseb jekk tgħidilhom hi, jitħajru.
” Caroline kienet ilha tosserva l-ħmieġ jinġabar fit-taraġ u l-kallu jikber mal-ħitan.
Lil Fredu ħajritu jaqbad pinzell biex ibajjad il-parti tagħhom, iżda qatgħalha fil-qasir.
“X’jiswa li nbajjad il-parti tagħna jekk biex jaslu għandna n-nies iridu jgħaddu minn dik il-mandra?” Kellu raġun.
Għalhekk Caroline ħadet ħsieb twassal il-pjan ta’ Marija u Ġemma għand l-oħrajn.
Oħroġ il-għaġeb, ħadd ma qal “le”.
Fi ftit ġranet Rita kienet diġà ġiet u bdiet taqla’ dawk il-ħamsin ċenteżmu.
Dan is-sodisfazzjon wassal biex intlaħaq ftehim ukoll dwar il-ħitan.
Ġabu ħaddiem mir-raħal u dan malajr dar dawra mal-ħitan.
F’jumejn bajjad dak li l-ħaddiema tal-Gvern kienu ħadu sajf sħiħ biex dellkuh bi ftit żebgħa mifqugħa bl-ilma.
It-taraġ reġa’ sar nies.
Marija u Ġemma ġiethom l-idea jagħmlu xi qsari.
Tħajru l-oħrajn u t-taraġ sar qisu l-knisja tal-Ħerba f’Birkirkara.
3/10 B’danakollu kienet ħidma li ssodisfat lil kulħadd.
Anki dawk ta’ mneħirhom imxammar dehru jitilgħu u jinżlu t-taraġ b’anqas għaġla mis-soltu u waħda minnhom, meta ħammeġ it-taraġ il-qattus li kienet iżżomm ġol-flat tagħha, sa waslet biex ħarġet u naddfet il-ħmieġ qabel kien imissha terġa’ tiġi Rita l-ħassiela.
Dakinhar tat-tberik, il-kappillan tar-raħal tgħidx kemm faħħarhulhom it-taraġ! “Prosit u prosit!” beda jgħid lil kull waħda minnhom.
“L-isbaħ blokk li hawn f’dan l-estate.
Kellu bżonn kulħadd iżommu bħalkom.
” Il-kappilllan kien raġel qawwi u nieqes min-nifs.
Kien iħobb isajjar u min isajjar iħobb jiekol.
Għalhekk it-taraġ tal-flats xejn ma telgħu għal qalbu.
Iżda rnexxielu jasal s’għand Caroline u Fredu.
“Ir-raġel? Għadu x-xogħol?” “Iva, Sur Kappillan,” wieġbet Caroline waqt li ftakret fil-ġlieda li kien għad kemm kellha ma’ Fredu qabel ma tela’ jiġri ħdejn it-tankijiet tal-ilma fuq il-bejt biex jevita lill-Kappillan.
Kien twajjeb kemm tridu, iżda fejn jara suttana malajr kien jisbel.
Ma xtaqx li jiltaqa’ mal-Kappillan.
Ħaġa li mid-dehra kienet għaddiet minn moħħ l-irġiel kollha tal-blokk.
Il-kappillan sab lin-nisa biss jistennewh, għalkemm il-ġbir meħtieġ sar xorta waħda.
Fredu baqa’ jissemma’ bil-kwiet fuq il-bejt.
Deherlu li l-kappillan beda jeħodha fit-tul wisq, iżda mbagħad ftakar fil-problema fiżika tal-kappillan u fehem kollox.
F’daqqa waħda nstema’ ħoss kbir.
Xi nisa bdew iwerżqu u jgħajtu l-ajjut.
Iż-żewġ abbatini li kienu mal-kappillan inħasdu u ma felħu jagħmlu xejn.
Kien żelaq il-kappillan.
Xogħol Rita beda jħalli effett ġmielu fuq l-irħam tat-taraġ u milli jidher il-kappillan tilef il-kontroll u spiċċa jitkaxkar ’l isfel għal żewġ sulari sħaħ.
4/10 Kulħadd ħa qatgħa.
Fredu nħasad ukoll.
Ħaseb li seta’ ġara xi ħaġa lil Caroline.
Niżel jiġri lejn il-flat.
In-nies ta’ madwar il-kappillan kienu qegħdin jippruvaw jerfgħuh mill-art, iżda kien tqil wisq għalihom.
Malli lemħu lil Fredu, għajtulu.
Fredu ma kellux triq oħra.
Niżel iż-żewġ sulari sa ħdejn il-kappillan mitluf ifittex in-nuċċali u tellgħu bilqiegħda fuq it-taraġ.
Fredu kien bniedem prattiku.
Qabad is-sassla minn id l-abbati u bl-ilma mbierek beda jxarrab moħħ il-kappillan.
Il-kappillan ma fieqx mill-ewwel, iżda wara ftit sab is-saħħa biex iqum fuq saqajh u jiżżi ħajr lil dawk ta’ madwaru.
Tefa’ jdejh mal-poġġaman tat-taraġ u bl-oħra nifed il-but tas-suttana fejn kien qed iżomm il-flus tal-ġabra ta’ dik is-sena.
“Kun imbierek, ibni,” qal lil Fredu waqt li beda nieżel tarġa tarġa.
Fredu ħares ħarsa ’l fuq u sab lil Caroline titbissem lejh mill-indana ta’ quddiem il-flat tagħhom.
“Qed tara kif tberikt xorta waħda!” qaltlu hekk kif wasal ħdejha.
(Silta adattata mill-kitba “Dak it-Taraġ!” ta’ Charles Flores) 2.
IS-SANTWARJI TAL-ANNIMALI – Kif nista’ ngħin? F’pajjiżna għandna diversi santwarji tal-annimali reġistrati bħala għaqdiet volontarji u mhux governattivi.
Volontarji għaliex imexxu lilhom infushom u jiddependu fuq l-għajnuna tad-donazzjonijiet tal-pubbliku.
Għandna santwarji tal-klieb, tal-qtates u taż-żwiemel, u dawn sabiex jitmexxew jeħtieġu ħafna għajnuna ta’ flus, ikel u mediċini.
Dawn is-santwarji jingħataw ukoll donazzjonijiet minn preżentaturi ta’ programmi tal-annimali filwaqt li jiġbru donazzjonijiet oħra billi jorganizzaw xi attivitajiet ta’ ġbir ta’ fondi.
Bosta drabi matul is-sena, xi santwarji jagħmlu wkoll xi open days li fihom il-pubbliku jkun mistieden iżur is-santwarju u jara l-ħidma li ssir 5/10 ta’ kuljum minn dawn l-għaqdiet volontarji, filwaqt illi jkun jista’ jibda joffri ftit ħin ta’ għajnuna lil dik l-organizzazzjoni.
Għajnuna volontarja tista’ tkun billi wieħed imur jgħin xi ftit fit-tindif u ż-żamma tal-ambjent tal-post b’mod adegwat għall-annimali residenti, joħroġ lil xi annimal residenti għal dawra qasira, u ħwejjeġ oħra li, għalkemm ma jiswewx flus, lil dawn il-ħbieb tagħna jagħtuhom ftit ħin illi żgur japprezzawh! Ikun tajjeb ħafna li ngħinu lil dawn is-santwarji b’kull mezz possibbli, għax kull qatra tgħodd.
Il-gvern ukoll jagħti sehmu f’għajnuna, kemm f’dik li hija kirja tal-art jew post kif ukoll f’xi tagħmir li jkun jirrikjedi s-santwarju.
Dawn is-santwarji tista’ tgħid li dejjem ikunu mimlijin bl-annimali.
Tant hu hekk illi bosta drabi, meta xi ħadd isib xi kelb jew qattus barra, maħrub jew bla sid, u jkun jixtieq idaħħlu f’xi santwarju għax ma jkunx jista’ jżommu hu, sfortunatament ma jiġix aċċettat minħabba li jkunx hemm post għalih.
B’hekk, dak l-annimal ikollu jibqa’ jiġġerra barra, u ta’ kuljum ikollu bżonn isib l-ikel għalih u jaħseb fejn se jistrieħ mill-kesħa tax-xitwa jew mis-sħana qalila tas-sajf.
Tajjeb li meta xi ħadd ikun se jadotta xi kelb jew qattus, l-ewwel imur f’xi santwarju jistaqsi jekk għandhomx xi annimal kif jixtieq.
Jekk ma jsibx dak li jixtieq, nissuġġerixxu li wieħed jew jagħżel xi ħaġa qrib ta’ dak li kien qed ifittex, inkella jistenna ftit qabel jiddeċiedi li jixtri xi annimal.
Tkun opra ta’ karità ma’ dak l-annimal li wieħed jadottah u jieħdu d-dar miegħu u, b’mod indirett, anke ma’ dawk l-annimali li qegħdin jiġġerrew barra t-triq, għax b’hekk jinħolqu aktar postijiet vojta fis-santwarji li jistgħu jimtlew faċilment bi wħud minn dawk l-annimali li qed jiġru barra.
Huwa ferm importanti li qabel nadottaw annimal, inkunu ċerti li għandna ħin biżżejjed għalih ħalli ngawdu lil xulxin, u mhux jispiċċa mwarrab u jbati.
Għalhekk jekk rari nkunu d-dar għax dejjem mimlijin bl-impenji, l-għażla li nadottaw “wild ġdid” tista’ tkun kemxejn esaġerata.
Madankollu, xorta waħda nistgħu nagħtu xi donazzjonijiet lil xi santwarji sabiex permezz tagħhom ikunu jistgħu jrabbu lil dawn l-annimali f’isimna.
Barra minn 6/10 hekk, qabel nadottaw irridu nagħmlu ftit kalkoli, ngħidu aħna li issa se jiżdiedu l-ispejjeż, għax dan il-“wild ġdid” irid jiekol u jixrob, sodda komda u jkollu bżonn il-kura.
Għalhekk tajjeb illi dawn il-kalkoli jsiru qabel, billi nieħdu parir mingħand min jifhem, bħal xi veterinarju, il-mexxejja tas-santwarji, jew min adotta annimal qabilna.
Jekk se nadottaw annimal minn barra, l-aħjar ħaġa tkun li niħduh għand veterinarju ħalli jara li jinsab f’saħħtu u jagħtih il-kura li jkollu bżonn.
Minkejja li t-trobbija ta’ annimal fessud iġġib magħha bosta rbit, xorta waħda min adotta darba ġeneralment jibqa’ jadotta, għaliex tant jorbot qalbu mal-annimali li verament jiġu qishom uliedu.
Irridu niftakru li aħna lkoll għandna l-familji tagħna, l-impenji tagħna, il-passatempi tagħna, iżda dawn il-ħlejjaq se jkollhom lilna biss u magħna biss se jorbtu qalbhom; għalihom se nsiru mhux biss dawk illi jieħdu ħsiebhom imma wkoll dawk illi jħobbuhom, u l-imħabba li se jagħtuna lura tkun imħabba innoċenti, ġenwina.
Għalhekk meta nadottaw ma jkunx biss att ta’ karità, imma anke investiment f’ħabib ġdid illi sa mewtu se jibqa’ jurina mħabbtu.
(Silta adattata minn Nisġet Artna 2, pubblikazzjoni tas-Segretarjat tal-Biedja, Sajd u Drittijiet tal-Annimali) 3.
TRIQ SAN FRANĠISK Hekk semmewha t-triq tagħna, min jaf kemm-il sena ilu.
Ommi kienet issostni li għodwa waħda, fi tfulitha, kienet rat lill-qaddis, biċ-ċoqqa mqattgħa u mimlija trab, jixrob minn fuq l-għajn tar-rokna… u jitbissmilha.
Illum l-għajn m’għadhiex tintuża, imma għadha hemm fir-rokna u l-qaddis għadu kultant jiġi jintelaq bilqiegħda magħha jfittex qatra ilma.
Jien ġieli rajtu wkoll.
Fit-tarf nett tat-triq, kantuniera ma’ Sqaq numru tnejn, joqgħod Ċensu l-Bies tat-taxis.
Għandu żewġ karozzi suwed, Dacia li jsuqha hu u Ford Consul li jsuqha ibnu Mike.
Ċensu 7/10 u Mike dejjem jaħslu l-karozzi, jonfħu t-tajers bil-pompa tar-riġel u jitlewmu fuq kull fettuqa li tinqala’.
Qabel jistartja l-karozza, Ċensu dejjem irodd is-salib; jaf iċekċek ġmielu bl-Ingliż u mal-klijenti jitkellem bil-pulit u bi tbissima kbira.
Imma mhux l-istess jagħmel ma’ ibnu meta jkellmu b’għajnejh itajru x-xrar daqs sparking plug.
Ftit ’l isfel mill-għajn joqgħod Speditu; waħdu ġo dar kbira b’żewġ kmamar laterali u ġnien imdaqqas… waħdu ma’ Spakxin, il-kelb tal-wolf.
Kull filgħodu u kull flgħaxija Speditu joħroġ idawwar il-kelb mat-triqat tal-qrib u ġieli jibqa’ tiela’ bih sal-misraħ.
Dari Spakxin kien jikxef snienu għal kulħadd u Speditu kien jaqla’ fwiedu jipprova jliġġmu biċ-ċinga.
Darba kien anke ħebb għal Tereża x-Xlukkajra u din kienet heddet lil Speditu li tmur tagħmel rapport l-għassa u jeħduhulu għall-gass.
Imma daqs sentejn ilu, malli waslu quddiem l-għajn, Spakxin waqaf iċċassat, xeħet widnejh lura u beda jitniehed.
Imbagħad niżel ċatt mal-art u nfexx iferfer denbu.
F’daqqa waħda l-kelb beda jmur jifraħ b’kulħadd u llum Speditu m’għadx għandu bżonn jorbtu biċ-ċinga.
Ftit ’il fuq minni toqgħod familja ta’ disgħa.
Duminku, martu Zollina u sebat itfal… kollha subien.
Duminku fih daqs ġolf, jittrenja, jerfa’ l-ħadid u jgħid li jagħmel mitt push-up tliet darbiet kuljum.
Sentejn ilu, sa anke kien ħa t-tieni f’wirja tal-bodybuilding li saret ir-Radio City.
Darba waħda, meta Ċensu l-Bies kien żelaqlu l-ġakk huwa u jsewwi d-Dacia, Duminku kien żamm il-karozza fuq is-saħħa ta’ dirgħajh qisu qed iqandel xkora patata.
U biex juri ’l kulħadd li kien jieħu ħsieb ruħu daqskemm jieħu ħsieb ġismu, fl-iljieli sajfin Duminku kien jiġbor lil uliedu kollha fuq il-bankina u jgħidilhom ir-rużarju b’leħen li jsemma’ t-triq kollha.
U jekk f’nofs il-litanija xi ħadd minnhom tmur għajnu bih, Duminku kien jinżel ċomb għal fuqu u jheżżu waħda tajba.
8/10 Klara tal-kantuniera qattgħet ħmistax-il sena ddur b’ommha u trabbi l-ħamiem fil-barumbara ta’ fuq il-bejt.
Ma nafx Rożina biex kienet marida.
qatt ma kienet tixref mill-għatba ’l barra.
Kienet torqod fil-kamra tal-gallarija, u meta, f’xi lejla sħuna, Klara kienet tiftħilha l-purtelli beraħ, kont nismagħha toffendi lil bintha u tgħajjarha ingrata talli ma tridx toħodha Cafè Riche fejn hemm jistennieha baħri Ingliż mimli nemex u tpinġija fuq dirgħajh.
Ma nafx kemm-il darba ħarġet fil-gallarija bl-awrinar f’idha u ħaslet lit-tfal ta’ Duminku bil-bewl waqt li dawn ikunu sejrin għall-quddiesa tas-sitta.
Sa fl-aħħar Klara kienet kostretta tibda torbotha mas-sodda; u t-tgħajjir ta’ Rożina nbidel fi kliem ħażin u deskrizzjonijiet dettaljati ta’ meta se jiġi għaliha l-baħri Ingliż u jsalvaha mill-ħruxija ta’ bintha.
Issa Rożina ilha aktar minn erba’ snin li għalqet għajnejha u salpat mal-baħri, u Klara ddedikat ħajjitha għall-ħamiem.
Meta kull flgħaxija titla’ tiftħilhom il-barumbara, Klara tagħmel il-lipstick u r-ruxx u tilbes il-libsa ta’ taħt kemxejn skullata.
Sa ftit ilu, Bertu kien ikanta waqt il-quddies tal-mejtin.
Imma llum inxteħet fuq l-inbid irħis li jixtri mill-ħanut ta’ Nenu tal-misraħ u joqgħod jixorbu waħdu fuq l-għatba tal-bieb.
Meta jitlaħlaħ sewwa, jitla’ fuq il-bejt ikanta d-Dies Irae! It-tfal ta’ Duminku jinġabru qaqoċċa jsaffrulu, u f’nofs it-Tuba mirum spargens sonum, Bertu jkellimhom tnejn kif jaf hu… u jidħol ’il ġewwa.
Bejn it-tlieta u l-erbgħa ta’ waranofsinhar, Ester u Ġuditta jiftħu l-antiporta beraħ, u jintasbu bilqiegħda fl-intrata, fuq żewġ pultruni tal-qasab.
Minnufih Ester toħroġ Id-Destin ta’ Luċija u b’vuċi mriegħda tkompli taqra l-kapitlu li jmiss.
waqt li Ġuditta tirrakkma l-margeriti fuq it-tanbur.
Iżda meta jasal passaġġ ta’ qsim il-qalb u l-kitba tiżżelleġ bid-dmugħ, Esther tgħaddi l-ktieb lil Ġuditta, u din tgħaddilha l-fjuri tat-tanbur.
9/10 Imma “Eżmeralda qed tilheġ bla saħħa u Dun Sidor diġà għamlilha l-Griżma…” U hawn anke Ġuditta taqsam qalbha u terġa’ trodd il-ktieb lura lil oħtha.
U hekk jibqgħu sejrin jgħaddu l-bikja lil xulxin sakemm Eżmeralda tmut f’idejn bintha Luċija u l-margeriti jduru kuruna fuq wiċċ it-tanbur.
Mabbli ilu seba’ snin jibni serra fuq il-bejt.
Malli jirritorna d-dar mix-xogħol u jniżżel il-kafè iswed u l-ħobż mixwi li tkun lestietlu Manwela, arah jitla’ dritt fuq il-bejt u hemm idum sad-dlam, iwaqqaf is-serratizzi u jsammar.
Għax f’din is-serra Mabbli se jibda jkabbar it-tadam bil-mijiet… bl-eluf… jagħmlu kunserva, jibbottiljah u jqassmu fil-ħwienet kollha tar-raħal.
Imma xi ilsna ħżiena xerrduha li minn fuq il-bejt, Mabbli jkun qed jitpaxxa jħares lejn Klara, waqt li din titla’ tiftaħ il-barumbara u titlaq il-ħamiem jittajjar lejn il-misraħ.
U hemm ilsna oħra li jsostnu li waħda mill-ħamimiet dejjem tinżel fuq is-serra nofs leħja ta’ Mabbli, u tħallih iħollilha l-karta ċkejkna li jkollha marbuta ma’ sieqha.
U s-serra m’hemmx li titlesta u l-ħamiem ta’ Klara m’hemmx li jieqaf jittajjar fuq ras Mabbli.
Kull filgħodu, qabel tlugħ ix-xemx, jiena mmur nintasab quddiem il-għajn.
L-aħħar li rajtu kien ftit qabel il-Milied.
Kien bilqiegħda mal-art, b’dahru mserraħ mal-pilastru, inixxi d-demm mill-pali ta’ jdejh u ta’ saqajh.
Talabni nibqa’ mmur infittxu kuljum u wegħedni li darba oħra joħodni miegħu nżur lil Rożina u l-baħri Ingliż.
U jien għadni nistenna.
Forsi xi darba jitfaċċa.
Forsi l-għajn għad terġa’ tibda tnixxi l-ilma.
(Silta adattata minn Vespri ta’ Trevor Zahra) 10/10.
L-Università ta’ Malta Id-Dipartiment tal-Malti Ċertifikat fil-Qari tal-Provi bil-Malti MAL1031 IR-REGOLI TAL-KITBA MALTIJA FIL-PRATTIKA 2 Il-Ħamis, 19 ta’ Jannar 2017 Il-ħin għall-qari tal-karta: 18:00 - 18:05 – Il-ħin tal-eżami: 18:05 - 20:35 F’dan l-eżami l-istudenti ma jistgħux jużaw kotba.
IKKOREĠI S-SILTIET KOLLHA (3) (100 MARKA) Int u tikkoreġi, żomm f’moħħok dawn il-punti importanti:  Dan huwa eżami tar-regoli ortografiċi.
Mela xogħlok hu li tikkoreġi l-iżbalji tal-ortografija biss, u mhux l-għażla tal-vokabolarju, is-sintassi, l-istil, eċċ.
 Ikkoreġi billi tħożż sing taħt il-kelma l-ħażina u fuqha tikteb il-kelma t-tajba sħiħa bl-aħmar.
IL-FESSUD TAL-IKRAH Konna ċorma tfal fuq ruħna u mqarbin daqs qabda għefieret, ilkoll moħħna fuq il- werqa u ħsiebna biss fil-logħob u ċ-ċajt.
Tlielaq u ġiri, qbiż u ċaċċrar.
Jum wieħed Fritz wasal tard għal-logħob.
“Daqshekk qbiżna fil-ġnien tad-dar numru disgħa,” qalilna bil-geddum.
“Daqshekk lgħabna noli u xxabbatna mas-siġar!” “Għaliex, Fritz?” staqsejnieh f’kor wieħed.
“Għax id-dar inkriet!” beda jfisser ruħu.
“M’għadhiex abbandunata.
Ġew joqogħdu fiha.
” Bilkemm ridna nemmnu.
Dik id-dar mitluqa kienet biċċa minn tfulitna.
biċċa minn ħajjitna.
Kienet ilha snin twal abbandunata.
Kif seta’ jkun li ġie xi ħadd iċaħħadna minnha? Morna lkoll b’ġirja waħda biex naraw b’għajnejna.
Fritz kellu raġun.
Bieba waħda kienet miftuħa u wiċċ ta’ raġel xiħ kien jidher jittawwal minn wara l-ħġieġ maħmuġ tal- antiporta, iħares mill-baxx fejn kien bilqiegħda.
1/10 Id-dehra ta’ dak il-wiċċ imkemmex laqtitna lkoll, iżda mhux bl-istess mod.
Kien wiċċ kbir imgħaddam b’ħaddejn għoljin u b’par għajnejn miksura jħarsu mill-ħofra.
Ix-xiħ kien qargħi għalkollox iżda ħuġbejh kienu tassew kbar u folti.
Widnejh imlaħħma kienu maqlugħin ’il barra u l-lewn tal-ġilda kien isfar ħadrani.
Ħalqu, imbagħad, kien donnu mgħawweġ u miġbud fuq ġenb wieħed.
Id-dehra ta’ dak il-wiċċ ikrah ħassejtha timlieni bil-biża’ u Fritz kien imdiehex daqsi.
Iżda Otto u l-bqija taċ-ċorma sabuh hekk taċ-ċajt li nfexxew jidħku bih f’kemm trodd salib.
Hekk kif rana, ix-xiħ kixef erba’ sinniet imxerrdin ma’ ħalqu u rafa’ id imgħaddma biex ixejrilna.
Jien stħajjiltu ser joħroġ dik l-id magħluba mill-ħġieġ tal-antiporta biex jaħtafni minn griżmejja u ħrabt niġri bi Fritz isus warajja qisu delli.
Otto u l-bqija ma damux ma laħquna, iżda dawn kienu mifqugħin bid-daħk.
Kienu qed jidħku bil-kruha tax-xiħ.
u bina t-tnejn li bżajna minnu! “Mid-dehra se jkollna b’min nidħku żewġ daħkiet!” qal Otto, iżomm żaqqu.
“Tassew raġel ikrah!” U billi ma konniex nafu x’jismu, hekk bqajna nsibuh bejnietna: l-ikrah! Ħdejn dik id-dar bqajna mmorru kuljum, iżda fejn qabel konna mmorru biex nilagħbu issa bdejna mmorru biex naraw lix-xiħ.
Għalina kien qisu xi mostru maqbud ġo gaġġa u stajna mmorru narawh kull meta rridu.
Aktarx li l-ħin tagħna kien drah għax dejjem sibnieh hemm bilqiegħda wara l-antiporta, donnu qed jistenniena.
Otto kien ta’ kull darba jagħmel farsa sħiħa jiddieħek bix-xiħ u jgħajru ikrah.
Kien jieħu gost ipoġġi subgħajh wara widnejh biex jaqlagħhom ’il barra u jgħawweġ ħalqu biex jgħajjeb lill-imsejken xiħ.
Min-naħa tiegħu x-xiħ kien donnu jeħodha b’ċajta għax qatt ma deher jirrabja jew jinkedd.
Għall-kuntrarju, kien jieħu gost ixejrilna u jitbissmilna bil-fdal ta’ snienu sofor.
Il-Milied kien qiegħed joqrob u l-kesħa xitwija kienet ixxoqq il-għadam.
Iżda dik il- mawra tagħna sad-dar tal-ikrah ma qtajnihiex.
Konna sirna nafu li x-xiħ ma kienx 2/10 joqgħod waħdu f’dik id-dar.
Kien hemm ukoll oħtu iżgħar minnu li kienet toħroġ filgħodu kmieni biex tmur taħdem ġo fabbrika fil-belt u terġa’ lura filgħaxija.
Kienet tgħaddi tgħaġġel bla ma ssellem lil ħadd, u kellha bixra ta’ waħda mqita għall-aħħar.
Għalhekk konna nqisu li qatt ma nersqu lejn id-dar numru disgħa meta jkun hemm hi.
Jum wieħed, waqt waħda minn dawn iż-żjajjar, ġrat ħaġa mhix tas-soltu.
Ix-xiħ beda jagħmlilna sinjal b’idu biex nidħlu għandu.
Id-daħka mietet fuq fomm kulħadd u bqajna lkoll inħarsu lejn xulxin, mifxulin x’se naqbdu nagħmlu.
Bħas-soltu kien Otto li ddeċieda.
Bħala l-perċimes taċ-ċorma resaq lejn l-antiporta, fetaħ u daħal bil-mod.
L- oħrajn imxew qajl qajl warajh u konna Fritz u jien biss li bqajna naħsbuha fuq il- bankina.
Iżda mbagħad dħalna wkoll, għax li kieku mur ara sħabna kemm kienu jgħajruna ġwejjef, l-aktar Otto.
Ix-xiħ kien bilqiegħda fuq pultruna, liebes ġakketta sewda qadima u kellu kutra ħoxra griża mixħuta fuqu biex tgħattilu minn qaddu ’l isfel.
Fid-dar kien hemm riħa qawwija t’għeluq u umdità, u l-għamara f’dik l-intrata ma kinitx għajr sufan u żewġ pultruni bit-tapezzerija mikduda għall-aħħar u senduq qadim ħdejn l-antiporta biswit il-pultruna tax-xiħ.
Fuq dak is-senduq kien hemm presepju qadim tal-kartapesta armat b’pasturi antiki tat-tafal.
“Ara, x’jidhrilkom mill-presepju tiegħi?” staqsiena x-xiħ b’leħen jirtogħod meta konna lkoll fl-intrata.
“Ersqu, ersqu arawh.
” Otto resaq quddiem il-presepju u aħna għamilna bħalu.
Bqajna għal ftit inħarsu fis- skiet u niflu dawk il-pasturi b’għajnejna.
Kienu maħdumin b’mod goff qishom qabda għoġġieba, iżda mid-dehra kienu wisq għeżież għax-xiħ.
“Hux kemm għandi sett pasturi ħelwin?” staqsiena minn warajna b’dak il-leħen imriegħed.
“Tgħidx kemm ilhom għandi.
Kull sena narmahom għaliex ma jkunx ġie Milied għalija jekk ma narmax il- presepju.
” Żgur li ħadd minna ma kien qabel miegħu dwar il-ħlewwa tal-pasturi.
Kellhom qisien sproporzjonati u kienu kollha sfigurati u miżbugħin bla ebda gost.
Bil-għamla u 3/10 l-ilwien tagħhom dawk il-pasturi reġgħu ġabu dik il-leħħa mqarba f’għajnejn uħud minna u malajr reġa’ beda jinstema’ d-daħk u jiżżerżqu l-kummenti.
Għajnejn Otto kienu strieħu fuq pastur li kien wieqaf biswit il-grotta.
Kien jolqot il- għajn ħafna iżjed mill-oħrajn.
Kien kemxejn ikbar minnhom, magħmul goff u miżbugħ bl-addoċċ bħalhom.
Kellu jdejh merfugħa ’l fuq, għajnejh imberrqin u ħalqu kbir u miftuħ beraħ.
Fuq kollox kellu sieq waħda miksura u kien wieqaf hemm, f’dak il-post prominenti, fuq riġel wieħed.
Otto qabad il-pastur u ħares lejh imbissem.
“Iva.
Kollha ħelwin il-pasturi li għandek!” qal lix-xiħ b’ton ironiku hekk kif dar lejh bil-pastur f’idu.
“Imma dan hu l-iktar wieħed ħelu.
!” U issa d-daħk ma baqax biss minn taħt.
“Hekk hu,” tniehed ix-xiħ.
“Dak l-għaġeb tal-presepju.
Dak l-iktar wieħed li għandi għal qalbi.
” U firex idu mgħaddma u ħa l-pastur minn id Otto, donnu beżgħan li jkissirhulu.
Żammu f’idu bl-ikbar għożża daqslikieku kien ħaj u beża’ li jweġġgħu.
“Dan l-iktar wieħed li għandi għal qalbi.
” tenna wara li ħares lejn il-pastur mifrux fuq il-pala t’idu.
Imbagħad refa’ għajnejh lejh u beda jserraħhom fuqna wieħed wieħed, donnu kien qiegħed jagħżel wieħed biex jafdalu f’idejh xi biċċa xogħol importanti.
“Hawn ħa, ċkejken,” qal lili b’għajnejh idemmgħu mserrħin f’tiegħi.
” “Poġġi dan il-pastur fejn kien.
bil-mod biex ma tkissrux, sabiħ.
” U tani l-pastur f’idi.
Waqqaftu f’postu b’idejja jirtogħdu, beżgħan li ma mmurx inkissru, fost ħafna kummenti niggieża minn sħabi.
Imbagħad tkellimna ftit ieħor max-xiħ, l-iktar biex ngħidulu l-isem ta’ kull wieħed minna għax qagħad jistaqsina wieħed wieħed.
Wera li kellu pjaċir bina u qabel ma tlaqna qalilna biex l-għada nerġgħu mmorru nżuruh.
Meta ħriġna barra Otto beda jiġbidli sieqi u jsejjaħli “il-fessud tal-ikrah”.
L-oħrajn dehrilhom li dan il-laqam kien joqgħodli għax ix-xiħ kien wera fija interess partikulari.
Mhux biss kien fdali f’idejja l-egħżeż pastur li kellu (wara li ħadu minn idejn Otto) iżda wkoll mellisli xagħri qabel ma ħriġna mingħandu.
Mid-dehra kien iggustani xi ftit iktar 4/10 mill-bqija għax jien kont l-iżgħar wieħed fiċ-ċorma.
Mur għidlu li kont ukoll l-iktar wieħed li nibża’ minnu! (Adattata min-novella “L-Għaġeb tal-Presepju” mill-ktieb Siltiet mill-Ħajja ta’ Carmel G.
Cauchi) 2.
GĦAJNUNA BIEX TIEQAF TPEJJEP Trid tieqaf tpejjep u tieħu din id-deċiżjoni bis-serjetà? Għalkemm mhux faċli li tieqaf tpejjep, mhix xi ħaġa impossibbli.
Iddeċiedi INT liema hu l-aħjar metodu għalik biex tieqaf tpejjep.
Agħżel waħda minn dawn: 1.
Tieqaf tpejjep ħesrem billi tarmi l-pakkett tas-sigaretti f’daqqa.
Tieqaf tpejjep bil-mod, gradwalment, billi tnaqqas l-ammont ta’ sigaretti li tpejjep kuljum jew ammont ta’ sigaretti li tixtieq int kull ġimgħa.
Tista’ wkoll iċċempel lid-Direttorat għal aktar għajnuna jew sabiex tattendi l-programmi bla ħlas biex tieqaf tpejjep, li jsiru fiċ-Ċentri tas-Saħħa (Malta u Għawdex).
Meta tiddeċiedi liema se tagħżel minn dawn, importanti li xorta TAGĦŻEL DATA f’moħħok meta int ser twaqqaf it-tipjip għalkollox.
Ipprepara lilek innifsek u mmarkha fuq il- kalendarju jew djarju tiegħek biex tiftakar din il-ġurnata speċjali li se tbiddillek ħajtek! 1.
Tieqaf tpejjep ħesrem.
f’daqqa Dejjem ftakar.
Tiħux lanqas nifs wieħed biss.
Meta tagħmel hekk, dan jiggarantixxi li għall-kumplament ta’ ħajtek tista’ faċilment tibqa’ ma tpejjipx u teħles mit-tipjip darba għal dejjem.
Iċċedix, u jekk ikollok bżonn l-għajnuna ċempel il-‘Quitline’.
 Toqgħodx taħseb fuq is-sigaretti.
Inqas ma taħseb fuqhom, iktar għandek ċans li ma tpejjipx.
 Meta tħoss li ma tistax tgħaddi mingħajr sigarett, agħmel xi ħaġa oħra, per eżempju, mur mixja! Minflok tpejjep ħu xi chewing gum meta t-tentazzjoni tkun ser tegħlbek.
 Meta tieqaf tpejjep il-leblieba tista’ tibqa’ hemm, almenu għal ftit taż-żmien.
Għaldaqstant ipprova evita dawk is-sitwazzjonijiet soċjali li jistgħu jwassluk għat- 5/10 tentazzjoni.
 Faddal il-flus li kieku nfaqt fuq is-sigaretti.
Tista’ tippjana xi vaganza mal-familja jew mal-ħbieb.
 Sib persuna li tista’ tgħinek u tkunlek ta’ sapport.
Tieqaf tpejjep gradwalment u tagħżel data meta ser tieqaf.
Uża dawn il-ftit pariri biex tnaqqas it-tabakk u tasal biex tieqaf tpejjep għalkollox.
 Tiħux nifsijiet fil-fond jekk tpejjep xi sigarett.
 Naqqas ukoll l-ammont ta’ nifsijiet li tieħu minn kull sigarett.
 Meta tkun id-dar jew ix-xogħol, pejjep barra.
 Tpejjipx is-sigarett kollu, imma ħalli l-aħħar ċentimetru u itfih.
 Tpejjipx waqt li tkun qed tagħmel xi attività oħra.
leqaf minn dak kollu li tkun qed tagħmel meta tkun se tpejjep.
 Wara li tkun pejjipt, ħalli tal-anqas siegħa jew aktar jgħaddu biex tqabbad is-sigarett li jmiss, u mhux qabel.
 Tiħux sigarett mill-ewwel mal-kafè jew mat-te.
stenna ftit.
 Poġġi s-sigarett f’idek l-oħra u tpejjipx dan is-sigarett, jekk mhux f’din l-id, inkella tqabbadx ieħor minfloku.
Tkun frankajtu minn saħħtek.
 Jekk imdorri tpejjep wara l-ikel mal-kafè, tista’ minflok tixrob ilma, jew tieħu frott magħsur.
 Tixtrix sigaretti bil-grossa.
Ixtri biss pakkett wieħed u stenna li jispiċċa qabel ma tixtri pakkett ieħor.
 Biddel id-ditta tas-sigaretti ma’ waħda li ma tantx togħġbok u li fiha inqas qatran u nikotina.
 Ibda billi ma tpejjipx f’ċerti sitwazzjonijiet, bħal meta tkun fil-karozza.
 Tpejjipx fl-aħħar siegħa qabel ma torqod u kif tqum mis-sodda.
6/10  Kull meta jkollok aptit tpejjep, minflok tqabbad sigarett, ixrob tazza ilma.
 Aħsel snienek u fakkar lilek innifsek kemm qed ikunu aktar nodfa.
 Iġġorrx sigaretti miegħek.
 Agħmilha aktar difficli biex issibhom.
 Agħżel ġurnata meta se tieqaf għalkollox.
u żommha! Ħamest ijiem qabel ma tieqaf tpejjep, segwi dawn il-pariri.
ll-ħames (5) ġurnata qabel id-data li għażilt biex tieqaf tpejjep.
 Aħseb dwar ir-raġuni għalfejn iddeċidejt li tieqaf tpejjep.
 Għid ’il-familja u l-ħbieb tiegħek li ser tieqaf tpejjep.
 Oqgħod aħseb ftit meta u għaliex tpejjep.
 Kellem lill-ispiżjar jew it-tabib tiegħek biex tinforma ruħek dwar il-patches, il-gum jew l-inhaler tan-nikotina.
Dawn jgħinuk tnaqqas mis-sintomi ta’ waqfien li tista’ tħoss meta ma tibqax tpejjep.
Ir-raba’ (4) ġurnata qabel id-data li għażilt biex tieqaf tpejjep.
 Tixtrix iktar sigaretti.
 Minflok sigaretti, jekk ikun hemm bżonn tista’ tuża għajnuna jew terapija tan-nikotina li tinxtara mingħand l-ispiżjar.
 Aħseb ftit fuq affarijiet oħra li tista’ żżomm f’idejk flok sigarett.
Aħseb ftit ukoll dwar drawwiet u użanzi li taħseb li tista’ tbiddel.
It-tielet (3) ġurnata qabel id-data li għażilt biex tieqaf tpejjep.
 Aħseb u ppjana x’ser tagħmel bil-flus li ser tkun ġemmajt meta tieqaf tixtri s-sigaretti.
 Aħseb fuq nies li tista’ tfittixhom u ssibhom jekk ser ikollok bżonn l-għajnuna.
It-tieni (2) ġurnata qabel id-data li għażilt biex tieqaf tpejjep.
 Toqgħodx taħseb dwar it-tipjip.
Mentalità pożittiva tgħinna naslu għal kulma rridu.
Tkunx negattiv jew passiv, iżda, kun sod fid-deċiżjonijiet li tagħmel.
 Kun af li t-tipjip ma jsolvi l-ebda problema.
Meta tkun f’xi diffikultà, aħseb kif 7/10 għandek tiffaċċja din il-problema; tkomplix tiggravaha billi terġa’ taqbad tpejjep.
 Ħafna nies jistagħġbu kemm jieqfu malajr meta jkollhom fehma soda u jippruvaw bis- serjetà.
L-aħhar (1) ġurnata qabel id-data li għażilt biex tieqaf tpejjep.
 Neħħi l-lajters, l-axtrejs u affarijiet oħra li huma relatati mal-vizzju tat-tipjip.
 Jekk fadallek xi sigaretti jew sulfarini.
Armihom.
 Aħsel il-ħwejjeġ kollha li jkun għad fadlilhom xi riħa tas-sigaretti.
Il-ĠURNATA MISTENNIJA WASLET U WAQAFT TPEJJEP, żomm ruħek impenjat.
 Fakkar lil tal-familja u lill-ħbieb li llum int waqaft tpejjep.
Kun kburi b’dan!  Żomm ’il bogħod mill-alkoħol u l-kafè.
 Biddel ir-rutina ta’ filgħodu u agħmel xi ftit eżerċizzju, anke fid-dar stess.
 Faħħar lilek innifsek u agħmel xi ħaġa speċjali biex tfakkar din il-ġurnata.
Issa ħlist mit-tipjip.
Prosit u awguri għal ħajja b’saħħitha! (Adattat minn informazzjoni miġbura minn Anne Buttigieg) 3.
IMĦABBA FI ŻMIEN IL-KOLERA Kien dara li fil-bank it-tfajliet jinbidlu ta’ spiss.
Xi wħud kienu jiġu biss għal ftit ġimgħat u jgħosfru.
Jekk tinzerta xi waħda ħelwa kien jifflertja daqsxejn magħha u wara ftit jinsieha.
Imma Francesca kienet mod ieħor.
Fil-ftit xhur li damet il-bank, ħajtu theżżet mill-qiegħ.
Bilfors li d- destin kien iddeċieda li jinsiġlu xibka fina.
Il-għaliex Francesca kellha tinzerta taf l-Ispanjol bħalu u ffissata aktar minnu fuq il-letteratura Latin-Amerikana? Semmietlu x-xogħlijiet tal- Peruvjan Vargas Llosa u ħarġet mill-basket La ciudad y los perros li kienet għadha kemm bdiet taqra.
Introduċietu mal-Paragwajan Roa Bastos li qatt ma kien sema’ bih qabel.
U min-naħa tiegħu Franz semmielha lil Garcia Marquez.
Staqsieha kinitx qrat Cien años de soledad u wegħedha li jislifha El amor en los tiempos del cólera li kien ħareġ proprju s-sena ta’ qabel.
Meta kien qed ikellimha fuq Carlos Fuentes u ffissat għajnejha f’għajnejh, ħass li kellha demm Messikan jiġri ġol-vini tagħha: xagħar iswed lixx u ssatinat, karnaġġjon samrani, għajnejn 8/10 suwed tuta kemm kemm imġebbdin, snin perfetti.
setgħet qabżet minn bejn il-paġni ta’ La muerte de Artemio Cruz.
Fil-brejk kienu jmorru jieħdu kafè f’xi ħanut imwarrab u mill-imħabba fittizja ta’ żmien il- kolera ma damux ma sabu ruħhom maqbudin f’xibka ta’ fenomenu li ma tafx hux imħabba jew passjoni jew kilba jew maġija.
Hi kienet ħames snin iżgħar minnu.
xebba; imma hu kien miżżewweġ u kellu tifla ta’ sentejn.
Lil martu kien iħobbha.
Imma din it-tfajla, li kienet donnha twieldet f’moħħ l-aktar kittieb kreattiv, kienet daħlet f’qalbu aktar milli kienet daħlet Fermina f’qalb Florentino Ariza.
Bejniethom ma kienx hemm bżonn kliem ta’ mħabba.
Ma kienx hemm ħtieġa ta’ ittri poetiċi.
Il-vulkan kien qed jiġma’ u jbaqbaq u sa fl-aħħar żbroffa fil-flett tal- villeġġjatura li kellu l-Qawra.
Qattgħu nofstanhar flimkien, u f’dak il-flett riħa ta’ għeluq u umdità twaħħdu bi mħabba selvaġġa u delikata, feroċi u tenera daqs xitla tal-kaktus fid-deżert taċ-Chihuahua.
imxewka minn barra u tnixxi l-ilma minn ġewwa.
Iżda l-għada Franz beda jħoss il-kaktus kollu jdurlu ma’ qalbu.
Ma felaħx jerfa’ għajnejh lejn martu.
L-iskappaturi kienu sbieħ fil-kotba, imma mhux fil-ħajja.
U Francesca ma felħitx terfa’ għajnejha lejh.
Ma riditx tkissirlu familja.
Kienet għadha żgħira u ma kellhiex għalfejn tinqabad fi xbieki.
Did-darba d-destin ħenn għalihom; ħass l-uġigħ tagħhom u ċarrtilhom ix-xibka li kien tħajjar jinsġilhom.
Jumejn wara Francesca ġiet trasferita għal post ieħor u għosfrot l-istess bħalma kienu jgħosfru t-tfajliet tas-soltu.
Qatt ma fittxew lil xulxin.
Dik il-ħabta ma kienx hemm mobiles.
Ma kellhom ebda kuntatt.
Ma tawx kas ifittxu x’kien sar minn xulxin.
Fi gżira ta’ tliet mitt kilometru kwadru Franz u Francesca ntilfu u dabu fix-xejn.
Iżda għalkemm imbegħdin u mitlufin minn xulxin, qabel ma jirkibhom in-ngħas, dak in-nofstanhar fil-flett tal-Qawra baqa’ jiġi jżurhom bil-ħġejjeġ tiegħu kollha.
Infallibbilment.
Lejl wara lejl.
Baqgħu jaraw ġisem xulxin għeri fil-penumbra tal-kamra, jisimgħu t-tnehid ta’ leħinhom, iħossu l-għaraq iċarċar ma’ għonqhom, ixommu r-riħa ta’ mħabbithom.
U l-aħħar kelma qabel Franz jinħataf mill-irqad tkun dejjem Francesca.
x’sar minnek? U mill-baħħ hi twieġbu Ħobbni Franz.
Ħobbni bħal dakinhar.
Tliet snin wara l-avventura tal-Qawra, Francesca żżewġet.
Kienet imħabba ta’ malajr li spuntat u fetħet għal għarrieda bħall-fjuri tas-Selenicereus grandiflorus.
Kollox spontanju.
Ittamat li din l- 9/10 imħabba ġdida kienet se tħassrilha darba għal dejjem dik id-dehra stinata li kienet tiġi żżurha kull lejl.
Xejn ma kienet taf Francesca li, waqt li hi kienet dieħla l-knisja tkaxkar warajha l-mant u l-kuda, Franz kien dieħel fi knisja oħra jkaxkar saqajh wara t-tebut ta’ martu.
Id-destin reġa’ medd għonqu għal-logħba ta’ dari.
Ftit tas-snin wara ġew wiċċ imb wiċċ quddiem Cafè Cordina.
Qaltlu li kellha tifel ta’ tmien xhur u li kienet ħallietu d-dar m’ommha sa ma telgħet il-Belt tagħmel qadja.
Hu qalilha bil-mewt ħesrem ta’ martu u bis-solitudni li kien sab ruħu fiha.
Daħlu jieħdu kafè u l-kliem minnufih dar fuq il-letteratura Latin-Amerikana.
Semmielha Como agua para chocolate tal-Messikana Laura Esquivel, u fil-pront wiċċha ħmar u qaltlu li tassew għarukaża li l-ktieb li kien silifha kien baqa’ għandha.
Tkellmu fuq il-ftit żmien li qattgħu jaħdmu flimkien, fuq sħabhom, fuq il-maniġer antipatku.
imma għalkemm il-flett tal-Qawra kien il-ħin kollu quddiem għajnejhom, għażlu li ma jsemmuhx.
Jista’ jkun li dik il-laqgħa għal għarrieda kienet ħasdithom.
Minnufih intebħet li quddiemha kellha bniedem imkisser, qalbu miġruħa u l-ispirtu tiegħu mħawwad, imma għajnejh kienu għadhom ileqqu bħal dari u meta jitbissem, imqar tbissima sfurzata, wiċċu kien jixgħel b’dik id-dija li kienet iddewwibha.
U hu induna kemm kienet għadha Messikana! Il-ftit piż li żiedet wara t-tqala kien jixirqilha.
Kienet saret aktar affaxxinanti minn qabel.
Imbagħad għannqu ħafif lil xulxin u nfirdu.
U huwa u sejjer lura lejn daru ntebaħ li lanqas biss biex talabha n-numru tat-telefown, jew l-indirizz tad-dar.
Kien ħallieha terġa’ tiżgiċċa ’l barra minn ħajtu.
tiskappalu minn bejn subgħajh.
Iżda forsi aħjar hekk.
Hi issa kienet miżżewġa.
Kuntenta.
Qed tkabbar familja.
Forsi d-destin kien jaf sewwa x’logħob għandu jilgħab.
Daqs seba’ snin wara l-mewt ta’ martu, Franz iltaqa’ ma’ Rebecca.
Kienet għaxar snin iżgħar minnu, xebba u l-istess bħall-imħabba bejn Francesca u żewġha, din ta’ Franz u Rebecca spuntat f’salt.
Iżżewġu fi ftit xhur u x-xemx ħarġet tittawwallu minn wara s-sħab tal-grigalata.
Rebecca mhux biss rabbietlu lil bintu, li issa kellha mat-tnax-il sena, imma tatu tifla oħra.
Il-flett tal- Qawra Franz kien biegħu ftit wara l-mewt ta’ martu, imma fl-iljieli mudlama, waqt li Rebecca tkun rieqda daharha lejh, il-flett kien jerġa’ jfiġġ quddiem għajnejh: ir-roqgħa fuljetta mqaxxra fit-testiera tas-sodda, li kien iffissa għajnejh fuqha waqt li Francesca kienet qed titniehed taħtu; il-madum griż tal-kuritur dejjaq li fuqu Francesca kienet telqet il-jeans wara li refagħha f’dirgħajh u ġera biha lejn is-sodda; il-linfa rħisa tal-kamra li kien intilef jgħoddilha l-weraq tal- 10/10 bronż waqt li kienu mitluqa għarqanin xraba f’dirgħajn xulxin.
Ebda Rebecca ma setgħet tifdih minn dawk id-dehriet.
Kellhom jgħaddu tmien snin sħaħ sa ma reġa’ ġie wiċċ imb wiċċ magħha.
mill-ġdid il-Belt fil- ġimgħa ta’ qabel il-Milied.
Reġgħu daħlu jieħdu kafè, imma hi donnha kienet mitlufa.
Qaltlu li kienet isseparat sena qabel, li t-tifel kien qed jgħix ma’ missieru, li kellha qalbha maqsuma għax missieru dejjem ixewxu kontriha.
Imbagħad qalilha dwar dak kollu li kien għadda minnu.
Rebecca u ż-żewġt ibniet li kellu.
F’salt wieħed ċemplilha l-mobile.
“Se jkolli nħallik,” qaltlu, hekk kif qamet mifxula.
“Skużani!” Iżda waqt li għannqitu magħha, Franz deherlu li qed trossu xi ftit iżżejjed u ġo widintu pespsitlu: “Kuntenta ħafna għalik, qalbi.
Ġo moħħi kull ħin!” (Silta adattata min-novella “Imħabba fi Żmien il-Kolera” mill-ġabra Vespri ta’ Trevor Żahra) 11/10.
L-UNIVERSITÀ TA’ MALTA IL-FAKULTÀ TAL-ARTI IL-KORS FIL-QARI TAL-PROVI BIL-MALTI 2017-18 MAL 1030 Ir-Regoli tal-Kitba Maltija fil-Prattika 1 It-Tlieta 30 ta’ Mejju 2017 Il-Ħin għall-Qari u n-Noti: 18:00 – 18:05 Il-Ħin tal-Eżami: 18:05 – 20:05 F’dan l-eżami l-istudenti la jistgħu jużaw dizzjunarji u lanqas kotba oħra.
Wieġeb iż-żewġ taqsimiet.
A.
Sib l-iżbalji ortografiċi f’dawn it-tliet siltiet, ħożż sing taħthom u kkoreġihom billi tikteb il-kelma sħiħa fil-verżjoni t-tajba bl-aħmar fl-ispazju ta’ fuqhom.
[90 marka] Silta 1 GAZZETTI F’erbgħin sena żwieġ, Pawlina qatt ma wriet lil żewġha li hija kienet taf sewwa li, qabel ma żżewweġ lilha, huwa kien jinnamra ma’ Susanna.
Qatt ma wrietu li kienet taf ukoll li Susanna kienet telqitu għax qalet li marritilha l-volontà u li huwa tant kien ħadha bi kbira li kien għoddu telaq lejn l-Awstralja.
U min-naħa tiegħu, Nenu qatt ma wera lil martu Pawlina li huwa kien jaf.
li hija kienet taf.
Għalihom it-tnejn Susanna kienet biss il-bejjiegħa tal-gazzetti li kellha ħanut fil-pjazza ħdejn il-venda u li, minbarra gazzetti, kienet tbigħ kull xorta ta’ rivisti, kotba rħas u kull oġġett marbut mal-iskola.
U baqgħet xebba.
Iżda tul erbgħin sena żwieġ, m’għaddietx ġurnata waħda li Pawlina ma ħasbitx f’Susanna.
Qatt ma setgħet tniżżilha li għal żewġha Nenu hija kienet biss premju ta’ konsolazzjoni.
Kif qatt setgħet Pawlinu tinsa lil Susanna, meta ta’ kull filgħodu, żewġha kien jgħaddi għandha jixtri l-gazzetta? Mindu rtira mix-xogħol, Nenu kien ħa drawwa jqatta’ siegħa sħiħa jifli l-Orizzont mill-bidu sal-aħħar.
Pawlina kienet tnewwillu l-kafè u l-ħobż mixwi, imma Nenu qajla kien jerfa’ għajnejh lejha.
Bilkemm kien ikun jaf x’inhu jixrob u jiekol.
Moħħu kien ikun f’dik il-misħuta gazzetta.
Imma le.
hi kienet taf! Żewġha ma kienx ikun qed jaqra dwar l-istrajk tal-karozzi 1/9 tal-linja jew dwar l-aħħar dibattitu fil-parlament.
Żewġha jkun qed jara l-għajnejn żoroq ta’ Susanna li ftit minuti qabel tkun newlitlu l-gazzetta.
Ikun għadu qed iħoss it-tmellisa misruqa ta’ subgħajha meta tatu l-bqija.
Mhux ta’ b’xejn ġieli kien idum kwarta sħiħa jiċċassa lejn l-istess vers tal-istess paġna.
Meta darba Nenu qalilha li sejjer jixtri żewġ karti tal-airmail, biex jikteb lil binhom Johnny li snin qabel kien emigra lejn Toronto, l-għada stess Pawlina ħaffet tmur tixtrilu tliet tużżani sħaħ … biex ma jkollux għalfejn jersaq lejn il-ħanut ta’ Susanna bla bżonn.
Imma dak l-imgħarraq ta’ żewġha kien dejjem jivvinta xi skuża: daqqa lapes HB, daqqa kobba spag, daqqa flixkun linka Stephens.
donnha ż-żjara ta’ kull filgħodu biex jixtri l-gazzetta ma kinitx tibbastah! U mindu bdiet toħroġ Ix-Xewka kien żied żjara oħra flgħaxija, darba fil-ġimgħa.
Xi drabi Pawlina kienet tibża’ li se trabbi barxa fl-istonku.
Ma kinitx tiflaħ tarah jittempra bil-galbu dak il-lapes HB li jkun xtara mingħandha jew tosservah jifraħ b’subgħajh imċappsin bil-linka tagħha.
Vendetta waħda biss kien fadlilha.
Meta tkun qed tqaxxar il-basal u l-patata, kienet tiftaħ beraħ żewġ paġni tal-Orizzont jew tax-Xewka u tieħu gost timliehom bil-qxur mimlijin ħamrija jew ġmied.
U meta tlesti, araha tgeżwer kollox bl-akbar guffaġni u ssabbathom ġol-landa taż-żibel, waqt li ġo qalbha ttennilha: “Hemm biss postok, ja gazzetta misħuta!” Imma wara t-tqaxxir tal-basal, għajnejha kienu jkunu mimlijin dmugħ.
u dik ix-Xewka kienet l-akbar xewka f’qalbha.
Iżda sa fl-aħħar id-destin ħenn għaliha.
Għodwa waħda l-ħanut tal-gazzetti ta’ Susanna baqa’ magħluq.
“Smajt li sabuha mejta,” qaltlu Pawlina waqt li ffissat ħarsitha fuqu.
“Le,” weġibha Nenu bla ma qala’ għajnejh minn fuq il-kikkra kafè iswed, “Peter ta’ Lela qalli li laħqet ċemplet lil Marisa t’oħtha u Dun Lawrenz laħaq għamlilha l-griżma.
” “Dażgur.
laħqet qarret kollox, tarax!” xtaqet twieġbu Pawlina.
Imma baqgħet b’fommha mitbuq.
L-aqwa li issa Susanna kienet żelqet minn bejniethom darba għal dejjem.
Ma kienx 2/9 jimpurtaha jekk marritx il-Ġenna jew l-Infern jew il-Limbu.
L-aqwa li ma kinitx se tara aktar gazzetti li messew ma’ jdejha, u kobob ta’ spag, karti tal-airmail u lapsijiet HB.
Għall-ewwel darba, tul erbgħin sena sħaħ, Pawlina ħassitha trabbi l-ġwienaħ.
Ħassitha tixtieq titla’ fuq il-bejt tkanta u ddur ċirku tond b’idejha miftuħin.
Nenu ma baqax jixtri aktar il-gazzetta għax qal li ma kellux aptit jieħu mixja sal-ħanut ta’ Ġulin, fit-tarf l-ieħor tar-raħal.
U l-ħanut ta’ Susanna baqa’ magħluq.
Sa fl-aħħar Susanna kienet marret tiffonda, waqt li hi kienet għadha hemm.
tbaqbaq bil-ħajja.
Lil Nenu bdiet tnewwillu l-kafè iswed u l-ħobż mixwi bi tbissima ħafifa fuq fommha, u kull filgħodu Nenu beda joħroġ fil-bitħa jilgħab mal-qsari.
Tassew li kien aktar jintilef jitkellem mas-sardinell milli magħha, imma tal-anqas dik il-gazzetta nkejjuża kienet marret għand boxxla xjaten.
U hekk għal Pawlina beda żmien ta’ paċi mill-oħla.
Iżda jaħasra, dil-paċi kien għomorha qasir! Sewwasew disat ijiem wara l-mewt ta’ Susanna, hekk kif Nenu wasal lura d-dar mill-quddiesa ta’ flgħaxija, qal li qed iħoss bħal uġigħ fuq sidru, daħal jirremetti fil-loki, ħassu ħażin u f’leħħa ta’ berqa kollox inqaleb ta’ taħt fuq.
il-ġirien, it-Tabib Bonanno, Dun Lawrenz! Siegħa wara Nenu kien iebes stendut iħares fil-vojt lejn Orizzont bla tmiem.
Pawlina bkiet u tat fuq wiċċha sa ma Lela u Marija u Filumen kaxkruha lejn il-kċina u ġegħluha tixrob żewġ kikkri kafè iswed.
Imma wara li ġew keffnuh u Dwardu l-kummissjunant qiegħdu ġot-tebut, Pawlina bagħtet lil kulħadd lejn daru għax qalet li trid tqatta’ l-lejl waħidha miegħu.
Issa għajnejha kienu xxuttaw mid-dmugħ u kif lemħitu kalm u seren, bil-libsa l-irrigata u ż-żarbun ileqq, resqet lejh u xarrbitlu daqqa ta’ ħarta b’kemm saħħa kellha.
“Ma flaħtx ’il bogħod minnha hux, ja qaħbu li int!” Sabbtitlu l-għatu tat-tebut fuq wiċċu u ma ratux aktar.
(Adattata minn Vespri ta’ Trevor Żahra) 3/9 Silta 2 IL-KODIĊI DOGANALI TAL-UNJONI Nhar il-Ħadd l-1 ta’ Mejju se jidħlu fis-seħħ regoli doganali ġodda li se jissimplifikaw il-ħajja għan-negozji li jinnegozjaw fl-Ewropa u se jipproteġu aħjar lill-konsumatur kontra oġġetti illegali u ffalsifikati.
Il-Kodiċi Doganali tal-Unjoni (KDU) il-ġdid jirrappreżenta reviżjoni ewlenija tal-leġiżlazzjoni doganali tal-UE eżistenti, li tmur lura għall-1992.
Huwa pass importanti għall-Unjoni Doganali Ewropea, il-qafas li jippermetti aktar minn €3 triljun fi fluss ta’ oġġetti minn u lejn l-UE kull sena.
Ir-regoli l-ġodda għandhom l-għan li:  jippermettu li n-negozjanti jiżdoganaw il-proċeduri doganali b’mod aktar sempliċi u malajr u jwasslu l-oġġetti lill-konsumaturi b’mod aktar rapidu u irħas;  jipproteġu lill-konsumaturi b’mod aħjar kontra oġġetti illegali jew li ma jirrispettawx ir-rekwiżiti ambjentali, tas-saħħa u tas-sigurtà Ewropej;  itejbu l-kooperazzjoni/koperazzjoni bejn l-amministrazzjonijiet doganali bl-għajnuna ta’ sistemi ġodda tal-informatika.
Pierre Moscovici, il-Kummissarju għall-Affarijiet Ekonomiċi u Finanzjarji, it-Tassazzjoni u d-Dwana, qal: “Unjoni Doganali tal-UE effiċjenti tiffaċilita l-kummerċ filwaqt li ssaħħaħ ir-regoli neċessarji għas-sigurtà u s-sikurezza u d-drittijiet tal-proprjetà intellettwali.
Il-Kodiċi Doganali l-ġdid tal-Unjoni jiftaħ il-bibien għal sistemi tal-IT avvanzati ġodda li ser jipprovdu dejta veloċi u ta’ kwalità fuq oġġetti li jiġu nnegozjati u se jippermettu kordinazzjoni mill-qrib fost l-amministrazzjonijiet tal-Istati Membri tagħna”.
4/9 Is-sistemi moderni tal-informatika huma essenzjali biex jippermettu li s-sistemi doganali jaħdmu b’mod effiċjenti u jinsabu fil-qalba tar-regoli l-ġodda.
Il-KDU l-ġdid ipoġġi fis-seħħ is-sistemi tal-IT li kemm l-amministrazzjonijiet doganali kif ukoll in-negozjanti għandhom bżonn għal żdoganar sempliċi u rapidu tal-proċeduri doganali filwaqt li jiżgura wkoll li jitwettqu l-verifiki u l-kontrolli kollha neċessarji.
Ir-regoli l-ġodda huma r-riżultat ta’ djalogu rigoruż u komprensiv li jinvolvi s-sħab kollha.
L-Unjoni Doganali hija unika fid-dinja.
Din hija l-pedament tal-Unjoni Ewropea u hija essenzjali għall-funzjonament tajjeb tas-Suq Uniku.
Ladarba jiġu żdoganati mid-Dwana fi Stat Membru wieħed, l-oġġetti jistgħu jiċċaqalqu b’mod ħieles fi ħdan l-Unjoni billi l-Istati Membri kollha japplikaw l-istess regoli għall-protezzjoni tad-dħul u fil-fruntieri esterni.
It-28 amministrazzjoni doganali tal-UE għandhom jaġixxu daqslikieku kienu entità waħda, filwaqt li jiffaċilitaw il-kummerċ u l-ħarsien tas-saħħa u s-sigurtà taċ-ċittadini kollha tal-UE.
Dawn mhumiex kompiti faċli.
L-UE hija waħda mill-akbar blokok kummerċjali fid-dinja.
Fl-2015, l-UE kienet responsabbli għal kważi 15% tal-kummerċ dinji f’oġġetti li jiswew €3.
5 triljun.
Il-ġestjoni ta’ dan il-volum ta’ kummerċ internazzjonali teħtieġ immaniġġjar ta’ miljuni ta’ dikjarazzjonijiet doganali kull sena b’mod rapidu u effiċjenti.
Iżda d-dwana qiegħda hemm ukoll biex tipproteġi.
Hija għandha rwol importanti fil-ġlieda kontra t-terroriżmu billi tagħmel kontrolli għat-traffikar illegali tal-armi tan-nar u l-kummerċ illegali ta’ xogħlijiet tal-arti u ta’ beni kulturali.
Hija tipproteġi lill-konsumaturi kontra oġġetti li huma ta’ riskju għas-saħħa u s-sigurtà.
Pereżempju, fl-2014, fl-UE ġew ikkonfiskati 454.
2 tunnellata droga, 35 miljun oġġett iffalsifikat u 3.
2 biljun sigarett.
5/9 Kontrolli xierqa jeħtieġu informazzjoni rapida, ta’ kwalità għolja u aġġornata u koordinazzjoni b’saħħitha bejn l-amministrazzjonijiet doganali tal-Istati Membri tagħha.
(Adattata minn stqarrija għall-istampa fis-sit tal-Unjoni Ewropea, 29.
2016) Silta 3 ĊIKKU L-ewwel ħaġa li qabbadni l-maniġer kienet li ninkalja mimli xkora ġellewż, inkissru u nagħżel il-qalba.
Armajt mejda fit-taraġ tal-bejt u bdejt inkisser il-ġellewż.
Biex infittxu neħilsu bagħtuli tnejn oħra biex jgħinuni.
Issa jien il-ġellewż inħobbu wisq, u t-tnejn l-oħra kielu daqsi.
Biex tagħqad, ġew xi sitt tfajliet biex iniżżlu l-kaxxi tal-kartun mir-raff ta’ taħt il-bejt, u mlejnielhom il-bwiet, u huma pattewlna biċ-ċikkulata friska friska.
X’festa għamilna! Imma ħej meta ġejt biex nagħti x-xogħol lill-maniġer, sabli mal-wiżna nieqsa! U spiċċajt barra.
Ippruvajt xi ċekċikiet oħra, u fl-aħħar spiċċajt it-tarzna.
Eh! Ix-xogħol hawnhekk kien iebes.
Li kien għalija kont nitlaq, imma kliem ommi kien żonqor.
Kelli nibża’ għall-post.
Kif kont imxabba’ sal-ponta ta’ mnieħri, wieħed minn sħabi qal kelma li daħħlitli fellus f’rasi.
Insiefer? Dik hi, insiefer! Imma kien hemm intopp kbir.
Ma kellix flus għall-passaġġ.
Allura aħseb u ġib lil min jaħseb, qtajtha li naħrab ma’ xi vapur.
Wara inqas minn ġimgħa ġietni x-xoqqa f’moxtha, għax tlajt bix-xogħol fuq tanker li kien wasal biex jitlaq.
Staqsejt meta kellu joħroġ, u dakinhar tellajt miegħi borża galletti u flixkun ċatt bl-inbid.
L-aqwa, ħsibt, sakemm jitlaq minn Malta.
Meta rajt li ħadd ma kien ħsiebu fija, dħalt inkiss inkiss u ngħalaqt fiċ-chain locker.
Ma kien rani ħadd.
Domt ħafna nistenna, imma wara xi sitt sigħat ħassejt il-pjanċi jitriegħdu.
Il-magni kienu bdew jaħdmu.
Mhux wisq wara smajt is-sireni tal-laneċ tal-irmonk, 6/9 tlieta ’l bogħod u waħda taħti sewwa, iwieġbu lil xulxin.
Bdejna niċċaqilqu, u wara xi kwarta ħassejt tbandila ħafifa.
Konna barra l-port.
Gerrimt galletta u niżżilt belgħa nbid, u bdejt naħseb fejn konna se nieqfu l-ewwel, jekk hux Ġibiltà, jew Tripli, jew Sqallija.
Marret għajni bija.
Meta stenbaħt ma kien dieħel ebda dawl mix-xquq tal-bieb, u ntbaħt li l-vapur ma kienx qiegħed jiċċaqlaq u li l-magni kienu mitfija.
Milli jidher kont irqadt fit-tul sewwa.
Meta stennejt żmien twil u ma smajt ebda ħoss, bexxaqt il-bieb u xrift barra.
Dlam ċappa.
Ħriġt qisni ġurdien u ttawwalt għal barra.
Konna marbutin fuq il-bagi f’port sabiħ, u fil-bogħod ilmaħt id-dwal tal-karozzi.
Ikolli ngħid Tuneż, ħsibt.
Inkiss inkiss iddendilt sal-ħabel oħxon tal-pruwa, ħfintu tajjeb b’idejja t-tnejn, u bdejt nieżel miegħu lejn il-baga, imbeżża’ għall-mewt li ma naqax, għax avolja naf ngħum tajjeb waqgħa minn dak l-għoli mhix ċajt.
Infxilt ftit meta wasalt ħdejn il-pjanċa tonda li jwaħħlu biex jilqgħu l-ġrieden.
Imma għaddejtha bis-sliema u ftit wara wasalt fuq il-baga.
Inżajt kollox u rbatt ħwejġi sorra fuq rasi biċ-ċintorin, u nżilt ħelu fil-baħar qisu żejt.
Bdejt naqdef bil-għaqal biex ma nagħmilx ħsejjes u biex ma nxarrabx il-ħwejjeġ.
Kien hemm ġibda twila għax-xatt, imma fl-aħħar ħassejt il-qiegħ u tlajt taħt ħajt għoli.
Ilbist u tlajt għat-triq.
Tgħid fejn kont? Nistaqsi lil xi ħadd? Imma lil min? Għax ħlief koppji ta’ namrati mħabblin f’xulxin ma rajtx, u xi kultant xi karozza għaddejja mtajra.
Imma fl-aħħar nara riesaq wieħed b’żewġt iġwielaq.
Xi Tork tal-ħabb għażiż, għedt f’qalbi.
Mela Tuneż, jew Tripli.
Imma x’baqa’ fija meta dal-proxxmu beda jgħajjat bil-karawett, u minn leħnu għaraftu.
Kien Wistin Karfusu.
Għajjattlu – “Wistin! Hawn x’int tagħmel?” “Xi tridni nagħmel? M’intix tarani?” “Ma kontx naf li sifirt,” għidtlu.
7/9 Ma fehemnix.
“Sifirt?” “Mhux bilfors sifirt jekk qiegħed hawn!” “Ġej bid-dgħajsa, Ċikku?” qalli “M’għandix aptitek.
” “Le, Wist, m’iniex niċċajta.
Ħrabt minn Malta ma’ dak il-vapur”.
Baqa’ jħares lejja.
“Għidli ħaġa, Wistin, hawn fejn aħna?” “Beda jrodd is-slaleb.
U dak il-ħin għaddiet xalata, biż-żgħażagħ iħabbtu u jwerżqu.
U kliemhom kien bil-Malti.
Ħarist sewwa madwari.
Konna Birżebbuġa.
” It-tarzna ma rġajtx mort.
Imma b’xorti tajba smajt li l-kappillan ta’ Ħal Maqtugħ kien jenħtieġ sagristan, u mort miegħu.
Ma kienx xogħol ta’ tbatija.
Tfarfira, kinsa, tibdil ta’ xema’, u suq għax sebaħ.
Darba, b’danakollu, instramt, għax il-kappillan qabbadni ngħid ir-rużarju fuq il-mikrofonu, u jien il-litanija ma nafhiex.
Tlabt lil wieħed xiħ, dejjem iżebbeġ ħdejn in-niċċa ta’ Santa Tereża biex jgħallimhieli.
U meta sar il-ħin bdejt.
Sal-Kirjelejson u Santa Marija mexxejt, imma hemm infxilt.
Allura ġieni ħsieb, hekk, bħal f’leħħa ta’ berqa, biex nibda nsemmi l-ismijiet u l-laqmijiet tan-nies tar-raħal tagħna.
U ħadd ma ntebaħ, għandu jkun, għax baqgħu jwieġbu Araprinobes.
U jien bdejt ingedwed biex ma niftihemx ċar.
Bdejt ngħid: “Rożi l-Mistka; Torri sa Bormla; Ġomu ta’ Sawra; Federik tal-Farka; Ġanni ta’ Leli; u Stella ta’ Ċettina.
u balleċ, meta għidt Salvu tal-Moru kulħadd għamel salib fuq moħħu.
” Il-kappillan ħasilni waħda bil-kif, kien se jkeċċini, imma dakinhar inzerta kien miet wieħed li kellu r-razzett f’xifer l-irdum, u ħaduh fil-kappella tal-Madliena biex filgħodu jġibuh fil-parroċċa għall-quddiesa.
Dun Pawl qalli biex immur nagħmel il-lejl għassa miegħu.
Ħadt kisra ħobż biż-żejt u qatra nbid u mort.
Hemm ġibda ġmielha mir-raħal.
(Adattata minn Ċekċik ta’ Kilin) 8/9.
L-UNIVERSITÀ TA’ MALTA IL-FAKULTÀ TAL-ARTI ID-DIPARTIMENT TAL-MALTI IL-KORS TAL-QARI TAL-PROVI BIL-MALTI Settembru 2017 MAL 1030 Ir-Regoli tal-Kitba Maltija fil-Prattika 1 It-Tnejn 11 ta’ Settembru 2017 Il-ħin għall-qari u n-noti: 8:30–8:35 Il-ħin tal-eżami: 8:35–10:35 F’dan l-eżami l-istudenti la jistgħu jużaw dizzjunarji u lanqas kotba oħra.
Wieġeb iż-żewġ taqsimiet.
A.
Sib l-iżbalji ortografiċi f’dawn iż-żewġ siltiet, ħożż sing taħthom u kkoreġihom billi tikteb il-kelma sħiħa fil-verżjoni t-tajba bl-aħmar fl-ispazju ta’ fuqhom.
[90 marka] Silta 1 Mhux żgur laħqu għaddew għaxar sekondi mindu ċempilt il-qanpiena, li l-bieb ma nfetaħx KRUHAT beraħ.
Quddiemi tfaċċa Fidel Castro: xuxa goffa mitluqa tikber għal riħha, baffi selvaġġa, qmis u xorz tal-kaki, beritta maħmuġa u nofs sigarru mitfi.
“Għaddi, John,” qalli minn wara l-baffi.
“Ibqa’ dieħel!” Infxilt kemxejn għax, peress li qatt ma kont rajtu qabel, ma stennejtux se jsejjaħli b’ismi.
“Ħu paċenzja stennieh ftit hawn għax għadu qed jieħu xawer.
Dak idum għomor jitbaħbaħ … lanqas li kien Esther Williams!” Fetaħli l-bieb tas-solott u poġġejt bilqiegħda fuq l-ewwel pultruna li lmaħt, nitħasseb din Esther Williams min setgħet kienet.
Kont fl-ewwel sena tal-Junior College u hemm sirt naf lil Amante Scicluna.
Dik il-ħabta kont għadni magħluq fija nnifsi u ma kontx nagħmel ħbieb malajr.
Mid-dehra, f’din il-ħaġa Amante kien agħar minni u, bħal żewġ aljeni li waqgħu fuq wiċċ id-dinja bi żball, spiċċajna 1/8 flimkien.
Iżda bejnietna kien hemm differenza ġmielha: waqt li jien kelli l-ħila nisfuma fl- isfond u nirrendi ruħi inviżibbli (l-għalliema jintebħu bija wara xahrejn, u sħabi aktar jaslu jindunaw bija li kieku kont wirdiena), Amante kien jiġbed fuqu anki l-ħars tad-dubbien.
Sa mill-ewwel jumejn tal-kulleġġ, lil Amante laqqmuh il-Qlugħ! Xejn ma kien laqam oriġinali.
fostna l-istudenti, il-kreattività kienet skarsa sewwa.
Iżda għal par widnejn grotteski bħal ta’ Amante, naħseb li lanqas Shakespeare nnifsu ma kien jirnexxilu jsib tixbiha aħjar.
Għax widnejn Amante mhux biss kienu akbar mill-pali ta’ jdejh, imma kienu sporġuti ’l barra kartabun ma’ wiċċu.
Illum jiġuni f’moħħi laqmijiet aktar eċitanti: Dixx ta’ Satellita, Dumbo, Billboard, Tennis Racket.
imma dik il-ħabta l-Qlugħ twieled b’mod spontanju u ħadd ma kkontestah.
Iżda jkolli ngħid li Amante Scicluna kellu ħafna aktar ma’ xiex wieħed seta’ jqabbad difrejh.
Kellu xedaq ġgantesk li jġiegħlek tistħajjel li meta kien għadu f’ġuf ommu, dan ix-xedaq kien ħa gost jikber.
u baqa’ jikber u jikber sa ma ħalqu ma wesgħux aktar.
Xofftejh dejjem stirati biex jippruvaw jostru dak is-saff snien ta’ balena.
U meta jidħak, ix-xedaq kien jiżbroffa ’l barra fi splużjoni, donnu ħiereġ għalik b’theddida.
Imbagħad kellu l-għadmiet ta’ ħaddejh imqabbżin u ppuntati, ħuġbejh magħqudin flimkien, folti daqs bugonvilla, għajnejh imberrqin u t-toqob ta’ mnifsejh miftuħin daqs żewġt iħluq, tistenna li jekk tittawwal minnhom se tilmaħlu l-mekkaniżmu ta’ moħħu.
Amante tant kien ikrah, li fi kruhitu kien hemm bilanċ estetiku.
kruha attraenti; bħal donnha n-natura riedet issawwar kapolavur artistiku li jħabbatha mal-Mara Grotteska ta’ Quentin Matsys u mal-figuri bizarri ta’ Hieronymus Bosch.
Imma l- qlugħ ta’ Amante kienu ħaduh ibaħħar sat-Tempju ta’ Salamun u minn hemm xorob l-għerf kollu li sab maħżun.
Fiżika, Kimika, Bijoloġija, Filosofija.
għal Amante kienu eħfef minn logħba Snakes & Ladders; u minħabba f’hekk, għal xi ħadd bħali, li biex indaħħal xi ħaġa f’rasi kont nitqanżaħ daqslikieku kilt wiżna bajtar tax-xewk, il-ħbiberija ta’ Amante kienet manna fid-deżert.
2/8 Konna qed naħdmu flimkien fuq proġett tas-Systems of Knowledge u dakinhar konna miftehmin li nagħmlu sagħtejn xogħol.
“Inġiblek xi ħaġa friska?” staqsieni missieru waqt li neħħa s-sigarru minn ħalqu u ħares lejh bil-herra.
donnu ntebaħ f’salt li kien intfielu.
Fid-dawl qawwi tal-linfa tas-salott, wiċċu seta’ jidher aħjar.
Kellu l-istess ħuġbejn folti ta’ Amante, l-istess ħaddejn bl-għadmiet ippuntati, l-istess għajnejn imberrqin.
Imma missieru kien ġurdien xiħ.
kien ħeba kollox wara moppa xuxa u baffi ta’ pirata.
Qatt ma kont dħalt f’salott bħal dak.
Kullimkien kien ippakkjat bl-istatwetti, bl-inkwatri, bil-mirja, bil-minjaturi, bil-bukketti tal-ganutell, b’Home Sweet Home rrakkmata fuq il-bellus u mdendla mal-fetħa tal-bieb, b’labrador taċ-ċeramika akbar minn great dane għassa ġo rokna, grandfather clock faċċata tiegħu, fireplace tal-ġebla Maltija kollu lavur, vażetti, gandlieri, plattini.
donnha l-waterpaint tal-ħitan kienet oġġett tal-mistħija u ħalfu li ma jħallux ċentimetru minnha mikxuf.
Iżda l-aktar li ġibidli l-attenzjoni kien l-ammont kbir ta’ ritratti ġol- frames tal-fidda li kien hemm mifruxa ma’ kullimkien.
Tmienja fuq il-mejda tan-nofs, tużżana fil-wallunit, erbgħa fuq tavolina tal-ġenb, sitta ġo ħoġor it-tieqa, għaxra fuq il-fireplace.
kollha ritratti tal-familja, suwed u bojod, sepja jew tal-kulur.
Għaraft ir-ritratt tal-preċett ta’ Amante, għarkopptejh iħares meżmerizzat lejn il-kamera, b’Ġesù fl-isfond, imwerwer mill- ġwienaħ ta’ widnejn it-tfajjel.
Ritratt ieħor tat-tieġ ta’ ommu u missieru, tistħajlu clip mill-film ta’ Shrek.
Ritratt kannella ta’ xi bużnanna b’għajnejha maqlubin donnha katavru lest għall- awtopsja.
Uċuħ imkemmxa, għajnejn ġol-ħofra, widnejn imdendla, snien imberrqa, kull moħħ daqs gundalla perenni, kull imnieħer daqs munqar.
waħda qisha fekruna, ieħor donnu serduk, oħra qisha gremxula, wieħed donnu granċ, waħda qisha għadha kemm daqet lumija, oħra miġġielda mal-umanità, ieħor qed jitkaża bl-iskandlu tas-seklu.
wieħed aktar tal-biża’ mill- ieħor.
Siltiet sparpaljati minn horror film.
Kollha marsusa ġo frames ileqqu tal-fidda.
Kollha 3/8 rduppjati u ttripplati ġol-mirja ta’ mal-ħitan.
U f’kull wieħed minnhom ilmaħt moħbija ċellula ta’ Amante.
“Għandek tazza 7-Up!” Inħsadt u bilkemm ma żelaqlix ir-ritratt tal-vulture li kelli f’idi dak il-ħin.
Quddiemi tfaċċa Amante b’parrokka ta’ xuxa griża msebbla, fardal iffjurit, dublett iswed imdenneb u papoċċ bil-ġummiena.
“Qallek ġej dalwaqt, tafx.
Kemm għandu santafjakka biex jinħasel … Ġesù ħanin.
Kont qed tara r-ritratti tal-familja, hux? Aħna r-ritratti nħobbuhom wisq.
!” Iżda ma laħqitx temmet kliemha.
Fil-pront tfaċċa Amante b’ħalqu mċarrat kapaċi jibla’ l-labrador taċ-ċeramika.
“Skużani, John,” qalli.
“Ħallejtek tistenna, hux? Ġib is-7-Up miegħek ħa nitilgħu fil- kamra tiegħi!” (“Kruhat”, misluta u adattata minn Penumbra ta’ Trevor Żahra) Silta 2 ŻBALL OĦXON Il-knisja ta’ San Kurratu ma kinetx bogħod wisq mid-dar fejn kien joqgħod Pietru.
Kienet kappella ċkejkna, tabilħaqq, iżda kienet sombor għal dawk l-erbat ixjuħ li ma kinux jifilħu jimxu sal-parroċċa.
Dawn kienu baqgħu la antika.
Filgħaxija jorqdu kmieni bħat-tiġieġ u filgħodu jqumu kmieni bħas-sriedak.
Ix-xwejjaħ Dun Krispin kien jitla’ kuljum iqaddsilhom il-quddiesa tal-ħamsa u nofs, għax hekk kienu, minn qaddishom: iridu jisimgħu l-quddies kmieni.
Is-sagristan ta’ din il-knisja kien Patist, iz-ziju ta’ Pietru.
Kull filgħodu kien jiftaħ il- knisja għall-ħabta tal-ħamsa, jixgħel ix-xema’ u jħejji l-artal għall-quddiesa.
Imbagħad, fil- 4/8 ħamsa u kwart, kien idoqq il-qanpiena u x-xjuħ jibdew ġejjin, l-irġiel imqartsin fis-sdieri u n-nisa mkeffnin fl-għonienel qishom qlugħ.
Rożi ta’ Xmun ma kienet tonqos qatt, u magħha kienet tieħu termos kafè bil-ħalib u xi żewġ biskuttelli biex Dun Krispin ibill griżmejh wara l-quddiesa.
U tafu min kien jgħin din il-quddiesa? Ħadd ħlief Pietru Pitravu.
Mhux għax kien iħobb iqum kmieni, tafux, iżda għax Patist kien jieħdu miegħu għall-kaċċa hekk kif tispiċċa l-quddiesa.
Malli l-knisja titbattal min-nies, is-sagristan kien jaħrab sad-dar għas-senter u jmorru dawra żgħira sakemm isir il-ħin għall-iskola.
Kollox kien miexi ħarir sa ma x-xitan deffes denbu.
Patist ħa riħ qawwi u t-tabib qallu jagħmel ġimgħa fis-sodda.
B’hekk ma setax iqum jiftaħ il-knisja filgħodu.
Ħtieġlu jara x’jagħmel u, wara li dam ħafna jtella’ u jniżżel, qatagħha li jibgħat għal Pietru u jitolbu jagħmilha ta’ sagristan minfloku.
Pietru ma qalx le.
Anzi, ħassu kburi li zijuh kien qed iħalli kollox f’idejh.
Patist qagħad ifiehmu x’kellu jagħmel u, wara li għamillu premura kbira biex ma joħorġux ta’ ħmar, tah il-muftieħ tas-sagristija u Pietru bewweġ lejn id-dar.
Dakinhar tgħidx kif ħa ras ommu qabel ma raqad.
Elf darba qalilha biex tqajmu kmieni għax ried jiftaħ il-knisja hu, jixgħel ix-xema’ hu, idoqq il-qanpiena hu, jgħin il- quddiesa hu u jagħmel kollox hu.
Kien qed iħossu tant importanti u ma riedx għad-dinja li tinsa tqajmu u jibqa’ rieqed.
Wara li żguratu għal elf darba oħra li kellha tqajmu fil-ħamsa nieqes kwart, Pietru daħal jorqod.
Imma l-muftieħ tas-sagristija ma riedx jerħih minn taħt idejh, li ma jmurx ma jsibux filgħodu.
Daħħlu miegħu fis-sodda u qabel ma raqad qiegħdu taħt l-imħadda! Imma lanqas seta’ jorqod bil-ħsieb.
Minn ħin għal ieħor kien jistenbaħ u 5/8 jħares lejn l-arloġġ fuq il-komodina.
Imbagħad, xħin jinduna li kien għadu l-ħin, jintelaq lura mill-ġdid u jerġa’ jintilef fin-ngħas.
Ħin minnhom qam b’ħasda kbira.
Ħares lejn l-arloġġ u fid-dawl tax-xemgħa tal-Madonna rah jimmarka l-ħamsa u għaxra.
“It-Torok! Ommi baqgħet rieqda u ma qajmitnix!” qal b’qatgħa kbira fuqu.
“F’ħames minuti rrid inkun il-knisja biex indoqq għall-quddiesa.
” Qabeż mis-sodda qisu żrinġ, libes ħwejġu f’kemm trodd salib u ħareġ jiġri lejn il- knisja bil-muftieħ f’idu.
“Miskina ommi, tkun għajjiena bil-faċendi,” kien qed jaħseb.
“Għalhekk baqgħet rieqda.
” Iżda Pietru kien ħa żball oħxon.
Fil-fatt kienu għadhom l-erbgħa u għaxra! Meta ħares lejn l-arloġġ, bil-fixla ħasibhom il-ħamsa u għaxra u baqa’ b’dak il-ħsieb.
Wasal il-knisja b’nifsu maqtugħ.
Fetaħ il-bieb tas-sagristija u xegħel id-dawl.
Qabad il-ħabel tal-qanpiena u rama jdoqq bla ħniena.
Kienet qanpiena qadima u mġenġla.
Leħenha kien qisu ta’ żewġ għotjien tal-borom jew laned tal-kunserva jaħbtu ma’ xulxin.
Imma dak l-istorbju kollu, fil-kwiet ta’ dik is-siegħa bikrija, ma setax ma jqajjimx lil kulħadd.
Hekk kif spiċċa mid-daqq u rabat il-ħabel, Pietru kien sejjer jiftaħ il-bieb tal-knisja u jħejji kollox għall-quddiesa.
Dak il-ħin ħarstu waqgħet fuq l-arloġġ kbir mal-ħajt tas- sagristija.
Tistgħu taħsbu kif baqa’ bħal miblugħ kif ra li kienu għadhom l-erbgħa u għoxrin! Għall-ewwel baqa’ skantat iħares lejn l-arloġġ, ma jridx jemmen lil għajnejh.
Iżda mbagħad intebaħ bl-iżball tiegħu.
Kien daqq għall-quddiesa siegħa qabel! 6/8 “Mela għalhekk ma qajmitnix ommi!” qal bejnu u bejn ruħu.
“U jien ħsibt li baqgħet rieqda! Issa ser noqgħod siegħa sħiħa waħdi hawn?” Id-dar ma xtaqx jerġa’ jmur.
Anzi, ġietu ħajra jmur għall-kaċċa.
Iżda biex jispara? Ftakar fil-vleġġa.
Daħħal idu fil-but u sab li kienet għandu.
Ħaseb li bil-vleġġa seta’ jaqbad xi erba’ gamimiet għax dak il-ħin ikunu reqdin fis-siġar.
Għalaq il-bieb tas-sagristija u rħielha jgħaġġel għal qalb ir-raba’ mit-triq ta’ wara l-knisja.
Kull min kien joqgħod dik in-naħa kien qam maħsud mid-daqq sfrenat tal-qanpiena.
Qatt qabel ma kienet daqqet barra minn ħinha u għalhekk kulħadd ħareġ jgħaġġel lejn il- knisja biex jara x’kien inqala’.
Tistgħu taħsbu kif baqgħu meta sabu l-knisja mitfija u l- bibien magħluqin.
Inġabret folla kbira f’qasir żmien u malajr bdiet tiġri x-xniegħa li l- qanpiena kienet daqqet waħedha! “Dan miraklu ta’ San Kurratu!” bdew jgħidu xi wħud.
“Dawk l-erwieħ abbandunati, jeħtieġu t-talb,” żiedu oħrajn.
“Jew daħal xi ħalliel biex jisraq u sar dal-miraklu biex jinqabad fil-fatt! qal Neriku ta’ Kalċ.
“Ġej xi kastig fuqna għal dnubietna,” meriethom Rożi ta’ Xmun bid-dmugħ f’għajnejha.
Min ried imur għal Dun Krispin u min ried iġib is-Surġent Spiru.
Xi wħud riedu jmorru għas-sagristan u oħrajn ġiehom f’rashom jisfrondaw il-bieb.
Iżda ħadd ma mar imkien u ħadd m’għamel xejn.
Kulħadd baqa’ hemm biex jara kif ser tintemm il-biċċa.
(Adattata minn ‘Pietru Sagristan’ ta’ Carmel G.
Cauchi f’Ward mal-Mogħdija) Taqsima B >>> 7/8.
IKKOREĠI S-SILTIET KOLLHA (3) [100 MARKA] Int u tikkoreġi, żomm f’moħħok dawn il-punti importanti:  Dan huwa eżami tar-regoli ortografiċi.
Mela xogħlok hu li tikkoreġi l-iżbalji tal-ortografija biss, u mhux l-għażla tal-vokabolarju, is-sintassi, l-istil, eċċ.
 Ikkoreġi billi tħożż sing taħt il-kelma l-ħażina u fuqha tikteb il-kelma t-tajba sħiħa bl-aħmar.
L-ARLOĠĠ TAL-BOZZA Dun Ġwann kien jidħol fil-kamra tan-nanna kull nhar ta’ Sibt.
U kull min kien jidħol f’dik il-kamra kien jagħlaq il-bieb u jitkellem minn taħt l-ilsien.
Kont sirt nibża’ nidħol ħdejha.
Kienet ġiet għandna biex induru biha.
Ma kinitx baqgħet timxi u t-tabib kien jiġi jaraha ta’ spiss.
Id-dar kollha siktet kemm kienet ilha magħna.
Anke l-qanpiena tal-bieb konna tfejna.
Il-bibien bdew jingħalqu bil-mod u fuq il-mejda tal-kċina konna għamilna kutra taħt id-dvalja tal-plastik biex il-pożati ma jċekċkux għalxejn.
U t-taraġ kien ikolli nitilgħu ħafja, ma jmurx iżaqżaq xi ftit il-papoċċ goff li kont inħobb nilbes.
Konna ħallejna biss l-arloġġ tal-bozza jtektek il-ħin fil-kamra fejn żammejnieha.
Ġibnieh mid-dar tan-nanna biex ikollha xi affarijiet minn tagħha madwarha.
Dejjem niftakarni nħares lejn il-mara miżbugħa bid-deheb ta’ ġo fih fuq pedestall kollu skultura ta’ fjuri li ma jfuħux.
U kultant, ma’ kull tektika, kont ngħodd is-sekondi magħha.
Ma nafx x’kien ikun qed jintqal f’dik il-kamra, għax in-nanna ftit li xejn baqgħet titkellem.
U meta kont nidħol ħdejha, għax Dun Ġwann kien jgħidli biex inqatta’ ftit ħin ħdejha, 1/10 dejjem kont naraha b’għajnejha kważi magħluqin u b’ħalqha mbexxaq.
Kienet tbeżżagħni dik il-kamra bir-riħa staġnata f’taħlita ta’ kimika u għaraq tas-sodda.
Ġieli staqsejt lili nnifsi jekk dik li kienet mimduda hix tassew in-nanna jew xi impustura.
Ma niftakarhiex hekk żgur lin-nanna.
Ħarsitha kienet mimlija ħlewwa għal kull ħaġa li kont nagħmel u xagħarha kien kannella ftit ċar, mhux bħal ta’ din.
Naħseb xagħar din kien griż u qisu dejjem imwaħħal.
Imbagħad kont nersaq bil-mod il-mod fid-dawl baxx tal-bozza tar-Redentur u nsejħilha.
Hekk kien qalli nagħmel Dun Ġwann.
U lil Dun Ġwann kont nara li nobdih għax kien jistaqsini kull ġimgħa x’kont inkun għamilt.
Kellu ħabta jħares lejk b’għajnejh ċari, kważi bla kulur.
Naħseb kien ittieħed minn dik il-kamra għax dik il-kamra kienet kollha bla kulur.
Nhar ta’ Sibt kont inkun waħdi d-dar.
Ma kienx ikolli skola u l-bqija tal-familja kienu jkunu impenjati l-ħanut taż-żebgħa li kellna f’tarf ir-raħal.
Xi ħadd ried joqgħod man-nanna u ma riditx wisq xogħol.
Jekk jinqala’ xi ħaġa, kienu jgħiduli, naqbad u nċemplilhom.
Ta’ spiss kienu jwissuni biex ma ndaħħal lil ħadd iżda lil Dun Ġwann kelli ngħidlu jgħaddi.
Għax Dun Ġwann kien ikun qed jagħmel att ta’ karità man-nanna u mal-membri l-oħra tal-familja.
U Dun Ġwann seta’ jagħmel ħoss kemm irid xħin ikaxkar is-siġġu fil-kamra tan-nanna.
Kont nippreparalu te bil-lumi, kif kien jgħidli hu, u biċċtejn toast bil-butir u l-perżut.
Imbagħad kien joħroġ minn ħdejn in-nanna u jiġi fil-kċina.
Dun Ġwann kien jista’ jċekċek il-kuċċarina fil-kikkra huwa u jħawwad iż-żewġ kuċċarini zokkor.
U kont nibża’ xħin jgħidli biex noqgħod bilqiegħda ħdejh.
Kien iżommli jdejja u kont inħoss l-għadam jiksaħ f’idejh.
Imbagħad kien jibda jgħidli li n-nanna kienet daqt se tieħu l-aħħar nifs.
Dak il-ħin kont niftakar fir-riħa tinten li kienet toħroġ minn ħalq in-nanna meta kont nersaq lejha biex nara hix qed tieħu nifs.
Dun Ġwann kien jinduna u kien jiġbidni aktar lejh, “Tibżax,” kien itennili, “billi n-nanna tmut, m’hemmx għalfejn issewwed qalbek għax in-nanna sejra 2/10 l-ġenna …” U minn ħalq Dun Ġwann kien jibda ħiereġ diskors kollu ħġieġ ikkulurit ta’ knejjes mudlama u nifsu tqil ma’ wiċċi kien jonfoħ noti tal-orgni jdoqq waħdu ġo knisja vojta.
U filwaqt li jkompli jkellimni fuq x’hemm jistenniena f’dal-vjaġġ, kont nistħajjel lili nnifsi ningħalaq ġol-arloġġ tal-bozza mal-mara mdiehba, fejn la nxomm irwejjaħ u lanqas ma jagħfsuli jdejja.
Hemmhekk stajt intektek l-aħħar minuti tan-nanna b’subgħajja mal-ħġieġ u nivvinta l-mużika tiegħi mingħajr ħadd ma jsikkitni.
Dakinhar li nannti ħadet l-aħħar nifs id-dar kienet mimlija bin-nies.
Dakinhar ma bżajtx.
Kulħadd beda tiela’ u nieżel it-taraġ biż-żraben u l-kuċċarini bdew iċekċku mal-kikkri biex jitħawwad iz-zokkor, u s-sink tal-kċina beda jħabbat il-plattini flimkien.
Ħadnieha l-knisja mdawla kollha brazzi u bozoz qawwijin.
In-noti tal-orgni tħalltu ma’ xi lfiqa jew tqaħqiħa ’l hawn u ’l hinn.
Dun Ġwann kien qed iqaddes b’għajnejh bla kulur iħarsu fissi lejn in-nies.
Lura d-dar stajt nieħu n-nifs u nħares lejn il-merżuq dawl li kien daħal mit-tieqa tal-kamra tan-nanna, donnu qed ifittixha.
Bexxaqt il-bieb forsi nisma’ xi żaqżiqa, iżda l-bieb kien tgħallem jinfetaħ bla ħoss.
Sabbattu biex għalaqtu u ssiġillajt dik il-kamra darba għal dejjem.
Dak il-lejl ħlomt bin-nanna ta’ xagħarha kannella ċar miexja ’l bogħod bla kliem u bla sliem, tkaxkar il-kutra warajha u tħares lura lejja b’diqa.
Ma kinitx qed tistedinni.
Fejn kienet sejra, kienet sejra waħedha.
B’subgħajha wrietni l-arloġġ tal-bozza.
Malajr fhimt li riditni nidħol taħtha, u obdejt.
Imlejt il-ħġieġ bil-fwar ta’ mnifsejja u bdejt nieħu gost inneħħih b’subgħajja filwaqt li nagħmel disinji ta’ kull forma.
F’daqqa waħda nifsi nqata’.
Inġbidt imbeżżgħa.
Indunajt li kont maqfula hemm ġew.
Ma kellix minn fejn naħrab.
Komplejt nimsaħ il-ħġieġ li kont tappant bin-nifs tiegħi.
Mal-ħġieġ fuq barra nara wiċċ Dun Ġwann, b’għajnejh iffissati f’tiegħi, jitbissimli, b’martell f’idu.
[Adattata minn Damask ta’ Rita Saliba] 3/10 2.
L-“IMDEJJAQ” Ma kienx waħdu.
Hawn dinja mimlija mdejqin.
Iżda dan kien wieħed minn dawk li jagħtu fil-għajn.
Kien daq il-ħelu u l-morr tal-ħajja, bħalma jduqu kulħadd, kellu t-tajjeb u l-ħażin tiegħu kif għandu kull maħluq; u jista’ jkun li kien wieħed minn dawk il-magħżulin li nsejħulhom “ta’ xortihom ħażina”.
Iżda, jekk kien hekk, mhux xortih kienet tagħti fil-għajn daqskemm il-qrusa ta’ wiċċu – qrusa li kienet turi bis-sħiħ il-fehma li kellu tad-dinja u tan-nies li fiha.
Mhux kulħadd iħares xorta lejn din id-dinja.
Hawn min jeħodha kif tassew jixirqilha – bit-tmelliħ.
Hawn dawk li jeħduha bl-ilmenti mid-dlam sad-dlam u hawn dawk li jeħduha bil-herra meta tibda twaħħlilhom fuq ħalqhom, u ftit ftit jissommaw minn fommhom ’il barra u ma jitniffsux aktar, u minn ġewwa jinkwetaw, u jistaqsu bla heda lilhom innifishom għaliex daqshekk moħqrija u qerq u tbatija biex wieħed jimla żaqqu u jġib ftit ħluq biex jieklu u jnewħu, jaħsbu u jħobbu, jimirdu u jmutu.
U għalhekk dan ir-raġel kellu wiċċ ta’ mdejjaq, għax kien jaħsibha bħal dawn tal-aħħar li jisktu u jiġbru ġewwa fihom u jistaqsu elf mistoqsija mingħajr ħila li jwieġbu waħda biss.
Għaldaqstant ma kellux ħtija għalkollox it-tifel li darba, meta ħares sewwa lejn dan il-wiċċ ikrah u mqarras, qatagħha li għandu jlaqqmu l-“Imdejjaq”.
It-tfal ma hawnx għalihom għal xi ħaġa hekk, u l-iżjed dawk li minn filgħodu sa filgħaxija jiġġerrew barra.
Mhux għaliex hu sewwa li wieħed jgħajjar u jlaqqam lil dak li jkun.
Iżda mur fehemhom x’inhu sewwa lit-tfal.
Il-għaxqa tagħhom isibu lil min jinbxu.
Il-kbira hi li minn dakinhar ’il quddiem dan il-bniedem baqa’ magħruf ma’ kulħadd, kbar u żgħar, b’dan il-laqam inkejjuż.
U biex issibu kont trid tistaqsi għall-‘Imdejjaq’.
4/10 L-‘Imdejjaq’ kien dejjem itella’ u jniżżel fih innifsu l-għaliex f’dinja hekk sabiħa, għandu jkun hawn nies hekk koroh; koroh, jiġifieri, fi ħsibijiethom, f’qalbhom, f’għemilhom u fi kliemhom; u fost kemm ħsibijiet kienu jixegħlu f’moħħu dan il-ħsieb x’aktarx dejjem kien ikun l-ewlieni.
Din kienet il-fehma sħiħa li l-“Imdejjaq” kellu fil-biċċa l-kbira tan-nies tad-dinja.
U meta kien jintebaħ li din il-fehma tiegħu, tajba jew ħażina, ma kienet tiswa xejn ħdejn tal-bqija, kien iżjed jinkorla u aktar jissomma.
U kif ngħidu, min jinkwieta fuq ġewwa u jissomma minn barra aktar jikrieh minn min iħoll ilsienu u jistrieħ kull meta jħoss il-ħtieġa li jagħmel dan.
Bħalma l-ajru jkun aktar ikrah meta jibda jgħabbi u jiġbor u jhedded milli wara li jkun għarraq bl-ilma kemm wileġ u widien ikun sab taħtu.
L-‘Imdejjaq’ kien jitnaffar mingħajr ma jitniffes.
U ma kienx jitniffes għaliex kien tgħallem li f’din id-dinja x’aktarx li kulħadd jagħmel dak li jaqbillu u jiftaħar li qed jagħmel dak li ma jaqbillux.
U ladarba kien tgħallem dan, sar jaf – bħalma jsir jaf kull min ikun tgħallem xi ħaġa – li fid-dinja jaqbillek tiskot meta ma tridx titħaddet fuq il-bluhat, il-ħmerijiet u l-ħmieġ li fuqhom tant iħobbu jitħaddtu l-bnedmin, mingħajr ma jafu xi jkunu qed jgħidu, jew mingħajr ma jifhmu sewwa dak li fuqu jkunu qed ilabalbu.
L-‘Imdejjaq’ kien tgħallem jiskot meta ntebaħ li l-kotra ma kinitx taqbel miegħu; u fl-aħħar issomma, u ftit jew xejn kien jiftaħ ħalqu, ħlief biex jiekol bukkun, jixrob jew igerger xi tgergira minn tiegħu.
U baqa’ sieket.
U l-ħlas tas-skiet ta’ lsienu kien wiċċ imbergħen u mqarras u laqam.
laqam li jdaħħak lin-nies u li jinki lil min jiġi mgħajjar bih.
L-‘Imdejjaq’ ma kienx żagħżugħ, iżda lanqas kien xiħ.
Madankollu wiċċu kien ilu li tkemmex bħal zokk ta’ siġra xiħa, u xuxtu kienet ilha li mtliet bi lwien il-fidda.
F’kelma waħda kellu xeħta ta’ wieħed minn dawk li jixjieħu qabel il-waqt.
U xagħru kien issokta jibjad meta kien ta’ sikwit jaħseb u jgħarbel fi ħsibijietu dak kollu li ma kienx jara b’għajnejh – kien jaħseb l-iżjed fuq id-drawwiet, il-fehmiet u l-ġibdiet tal-bnedmin, u tista’ tgħid ma kien jaqbel mal-ebda waħda minnhom.
5/10 Jekk kien iħares lejn il-miżien tal-ħaqq, dlonk kien jintebaħ kemm flus u kemm żmien x’jitlef irid ikollu bniedem biex il-miżien jegħleb favur tiegħu, u kemm huma msieken dawk il-bnedmin li jqiegħdu t-tama tagħhom u ta’ wliedhom fil-ħaqq ta’ din id-dinja biex jinfnew bħalu qabel il-waqt.
Jekk kien imur il-Birgu għand oħtu, għall-festa ta’ San Lawrenz, arah jgħaddilek biċċa sewwa jħares lejn il-ħitan tal-Palazz tal-Inkwiżitur, u jaħseb f’dak l-għadd bla qies ta’ bnedmin li, matulek ja storja, ħadu dak li kien jistħoqqilhom u dak li ma kienx, f’palazzi bħal dan u, liebsa l-ixkejjer u straxxnati fuq kavallett, jew imdawra bil-ħatab iħeġġeġ, stqarrew ħtijiethom fl-aħħar ta’ ħajjithom, jew mietu u ma qalu xejn.
Jekk kien jitla’ sar-Rabat, flok kien jagħmel bħan-nies u jidħol f’ħanut jixrob xarba birra, arah jinżillek sal-katakombi u bi ħsiebu jibqa’ sejjer lura sa jasal fiż-żminijiet li fihom dawn l-oqbra mudlama kienu ħuġġieġa qlub, mixgħula bl-imħabba għas-sewwa u marbutin bi ħsieb wieħed: il-ħsieb li jqimu lil min ħalaqhom u jaħfru lil min kien qed jagħmlilhom id-deni – il-ħsieb li xejn għajru ma jista’ jfarraġ lil dan il-ħolqien bla sabar, bla xaba’ u bla serħan.
Jekk l-‘Imdejjaq’ kien jisma’ min ifaħħar ħabib, kien jibża’, u kien jiftakar x’kien swielu meta fetaħ qalbu u stqarr l-inkwiet mal-ħbieb, u kemm tabilħaqq huma ftit il-ħbieb tassew.
Kien jiftakar fl-imgħoddi, f’żgħożitu.
Kien jiftakar fiż-żmien li fih kien għadu ma ntebaħx li l-akbar saltna f’din id-dinja hi s-saltna tal-qerq, imdawra bil-kbarat tagħha, bħalma huma l-gideb u l-għawi, l-għira u l-mibegħda, iż-żewġt uċuħ u l-kburija.
Kien jiftakar fl-imgħoddi u jaħseb fil-ġrajjiet ta’ tfulitu.
fiż-żmien li fih kien jidħak bil-qalb, iħobb bil-qalb – fiż-żmien li fih kien jgħix bit-tama li pitgħada, jekk mhux għada, jasal f’art il-hena.
L-GĦADD [Adattata minn Ġużè Ellul Mercer – Il-Kitbiet Miġbura] 6/10 Niftakar sewwa meta ntbaħt għall-ewwel darba li ntrikibt mill-ossessjoni tal-għadd.
Kien fiż-żmien meta mad-dawra kollha tal-promenade kienu waħħlu ringiela sħiħa ta’ globi tad-dawl.
Jien u għaddej minn hemm bil-karozza tal-linja, kont infexxejt ngħoddhom.
L-għada erġajt għaddejthom, biex nara jekk il-jum ta’ qabel kontx għaddejt sewwa, jew jekk kinux waħħlu xi tnejn ġodda.
U qattajt il-ġimgħa kollha ngħoddhom b’kilba kbira.
Wara ftit bdejt ngħodd ukoll is-siġar tal-palm, kemm jitilgħu nies minn kull stejġ li nieqfu fuqu, kemm jinżlu, kemm minnhom ikunu rġiel jew nisa, kemm ikollhom gazzetta f’idejhom, kemm jgħaddu karozzi ħomor, kemm jgħaddu muturi, kemm jgħaddu trakkijiet.
U hekk sibt ruħi ħabta u sabta f’għanqbuta ta’ għadd.
Qabel norqod kont ninfexx ngħodd il-ħrief, li f’għamża t’għajn kienu jinbidlu f’nagħaġ u f’għoġiela, sa ma jittrasformaw ruħhom fil-merħla barrin skiżofrenċi ta’ Pamplona.
Imbagħad norqod.
imma lanqas hawn ma kont insib mistrieħ.
Kont noħlom li qed ngħodd it-toqob ta’ passatur goff daqs dixx ta’ satellita, is-snien ta’ żipp f’suttana ta’ qassis, il-bċejjeċ tal-mużajk fl-inkwatri ta’ San Pietru ta’ Ruma, il-frak tal-borra f’kartolina tal-Milied.
U nqum għarqan xraba u nifsi maqtugħ.
Iżda l-ewwel ħaġa li nagħmel malli niftaħ għajnejja kienet li ngħodd id-denduliet kollha tal-kristall li kellna mal-linfa tal-kamra tas-sodda u, meta nidħol ninħasel, ngħodd iċ-ċrieki mqabbżin ’il barra mal-ħġieġ tal-bieba tax-xawer.
Moħħi kien donnu miexi fuq il-binarji ta’ ferrovija.
waqt li parti minnu tkun qed tisma’ lill-mara tirrakkontali xi ġralha oħtha l-kbira, jew x’għandha ppjanat għal tmiem il-ġimgħa, il-parti l-oħra tkun qed tgħodd it-tazzi tas-sieq li għandna fil-vetrina, l-imqaret mal-bordura tad-dvalja u l-ħoloq tas-sopraporta.
Kont nixtieq nara kif nagħmel biex inwaqqaf din l-ossessjoni redikola.
Imma ma stajtx.
U ma ridtx.
Ma kontx naf insib mistrieħ jekk ma niżvogax ngħodd dak kollu li seta’ jingħadd.
L-akbar problema kienet il-klassi.
Kont nibża’ li t-tfal għad jindunaw b’kollox u jkollhom għors sħiħ bija; għax waqt li nqabbadhom jaqraw jew nagħtihom xi biċċtejn xogħol x’jagħmlu, kont nerħilha nippassiġġa mal-klassi, ngħodd kemm kien hemm 7/10 madum roża u madum abjad.
Dejjem mill-madum kont nibda.
Disgħin roża u mija u tnax bojod.
Imbagħad ngħodd kemm hemm charts imdendlin, kemm hemm ħġieġ fit-twieqi, kemm hemm qsari fil-bitħa.
U meta naslu għall-maths, kont noqgħod indur mat-tfal u naħdem is-somom ta’ kulħadd, bl-akbar entużjażmu.
It-tfal ġieli rawni ngedwed u waqfu jħarsu lejja.
Darba James Gatt rani nħares mit-tieqa ’l barra waqt li kont qed ngħodd l-arbli tat-televixin fuq il-bjut, u qalli: “X’inti tgħid f’qalbek, Sir?” “Qed ngħid talba għal ruħ ħabib tiegħi li miet dal-lejl,” weġibtu.
“Ejjew ngħidu talba għal ruħu flimkien.
” U waqt li t-tfal waqfu mis-somom, għidna flimkien talba għal dik ir-ruħ itturufnata f’purgatorju ta’ numri, waqt li jiena nfexxejt ngħodd kemm tfal kienu qed ilissnu t-talba b’xofftejhom u kemm minnhom baqgħu b’ħalqhom magħluq.
Lill-mara ġennintha.
Malli nduru mal-mejda għall-ikel, ma kont nibda nduq xejn qabel ngħodd il-piżelli kollha, iċ-ċrieki taz-zunnarija jew il-bċejjeċ tal-patata ċips.
Lejla waħda, waqt li għal sekonda, iż-żewġ partijiet ta’ moħħi ngħaqdu flimkien għal mument ta’ passjoni, waqaft zoptu nħares fiss lejha u ntlift ngħodd il-ponot ta’ fuq wiċċha.
Il-mara tatni daharha u nfexxet tolfoq kemm tiflaħ, imma jiena żammejtilha wiċċha bejn idejja, bistha fuq ħaddejha u qgħadt ngħoddilha l-qtar tad-dmugħ biex nara jekk minn għajnha x-xellugija kienx qed iġelben aktar milli mil-leminija.
Biex nikkuntentaha aċċettajt li mmur inkellem psikjatra.
Laqagħni bil-ġentilezza kollha u staqsieni jekk ridtx inpoġġi minn tuli fuq is-sufan tal-ġilda li kellu fir-rokna.
U jiena mteddejt fuqu biex nagħmel bħal tal-films.
Imma bilkemm ilħaqt intlaqt wiċċi ’l fuq, li ma nnutajtx li mas-saqaf kellu suffitt abjad, kollu ċangaturi.
U bdejt ngħodd: erbgħin ċangatura tal-ġablow, disgħa u sebgħin nokklu minquxin fil-coving, sitt inkwatri mal-ħajt, tmien lapsijiet u bajrows ġo tazza fuq l-iskrivanija.
u l-psikjatra jħares lejja u jistennieni bis-sabar kollu llissinlu xi kelma.
Imma jiena ma kellix moħħ il-psikjatra.
Kont 8/10 mitluf ngħodd.
Tlieta u ħamsin ktieb fil-vetrina, tnax-il paletta fil-venetian blind tat-tieqa, u kont se nipprova ngħodd il-weraq tal-pjanta li kellu ġor-rokna, meta l-psikjatra qam minn postu, fetaħ bieb mill-wallunit, ħareġ flixkun Napoleon u tazza, u beda jixrob.
Qabel m’għalaq l-armarju lħaqt għaddejt sitt tazzi tal-kristall u ħames fliexken tax-xorb.
Niżżel żewġ grokkijiet wara xulxin, għenni nqum bilwieqfa, taptapli fuq spallti u qalli: “Toħroġ minnha tibżax.
M’għandekx għalfejn tippanikja!” Talabni għoxrin ewro u ntelaq wara l-iskrivanija jixrob it-tielet grokk.
Imbagħad wasal Jum il-Premjazzjoni.
It-tfal kienu kollha miġburin fis-sala u s-surmast kien qed jagħmel id-diskors famuż tal-okkażjoni.
Imma jiena ma stajtx nissaporti.
Kont ili siegħa ngiddem difrejja u noqmos fuq is-siġġu.
Ma stajtx nikkontrolla aktar.
X’fettillu s-surmast żanżan dik l-ingravata ddisinjata? Ma flaħtx iżjed.
Qomt f’salt minn posti, tirt lejn il-palk u mort niġri fuq is-surmast biex ngħoddlu kemm kellu tikek f’dik l-ingravata ġdida.
Imbagħad tlabt lill-udjenza biex tibqa’ f’postha għax ridt ngħodd kemm kien hemm tfal, kemm kien hemm għalliema, kemm kien hemm ġenituri, nisa u rġiel, kemm kien hemm uffiċjali tad-Dipartiment, kemm kien hemm tubi jixegħlu, u arranġamenti tal-fjuri.
Xahar wara għaddewni bord u sibt ruħi bil-pensjoni.
Iżda l-inkwiet ma waqafx hawn.
Bdejt inqatta’ l-ġranet nippassiġġa mad-dar, indur ma’ djul il-mara, ngħoddilha ċ-ċangaturi fid-disinn tal-libsa, il-perli tal-ġiżirana, il-fliexken fuq l-ispice rack; niftħilha l-kxaxen biex ngħodd il-frieket u s-skieken, il-flokkijiet, il-kalzetti u l-qliezet ta’ taħt.
u l-mara twerżaq u tagħti fuq wiċċha.
U meta tlabtha tinża’ t-top biex ngħoddilha l-fjuri li kellha fuq il-bra, il-mara qabdet it-taġen il-kbir tal-imco u, waqt li niżżlitu fuq rasi b’kemm saħħa kellha, jiena żżerżaqt ħelu ħelu mal-art u qgħadt ngħodd id-daqqiet niżlin fuq il-qurriegħa.
sitta, sebgħa, tmienja.
u għaddejt ukoll kemm madum tal-art kien qed jiċċappas bil-gelgul tad-demm.
Imbagħad għaddejt kemm daħlu ġirien id-dar, kemm 9/10 ġew pulizija, kemm ġew ġurnalisti jieħdu r-ritratti.
Aħna u għaddejjin mill-promenade rġajt għaddejt kemm kien hemm globi tad-dawl u siġar tal-palm.
Għaddejt kemm ġabuli bukketti ta’ fjuri.
kemm kien hemm margeriti bojod u kemm sofor.
Kemm nies fil-knisja kienu qed jibku u kemm kienu qed iħarsu bl-ikrah.
Imbagħad wasalt quddiem il-bieb tad-deheb u qgħadt ngħodd kemm kien fih djamanti u ħaġar prezzjuż.
U malli x-xwejjaħ daħħalni ġewwa, bdejt ngħodd kemm ġwienaħ kien hemm, kemm dijademi, kemm martri mietu fl-arena, kemm spiċċaw b’rashom maqtugħa, kemm kien hemm papiet u missjunarji, sorijiet u eremiti, kemm kien hemm verġni (hawn ma kellix wisq fiex nitfixkel), kemm strumenti tal-mużika f’idejn is-serafini, kemm kotba f’idejn id-dutturi, kemm stilel fil-mant tal-Verġni Mbierka.
Sa fl-aħħar ix-xwejjaħ tilef sabru.
Ħatafni mill-kozz t’għonqi u qalfatni ’l barra.
Imma fuq l-għatba sibt lil Satana jistennieni.
Xeħitni gozz fuq dahru u ġera bija lejn il-bieb l-imġemmed.
Iżda hawnhekk ukoll sibt ħafna x’nagħmel.
Stajt nedha ngħodd il-qrun tax-xjaten, għax xi wħud kellhom siġra sħiħa bħal taċ-ċriev, waqt li oħrajn wieħed goff bħal tar-rinoċeronti; stajt ngħodd il-ponot tal-foxxni, kemm trakkijiet kienu jaslu bil-faħam, kemm karettuni jidħlu jġorru d-demel tal-fniek u r-rawt tal-baqar.
u meta tlaqt niġri wara Luċifru biex ngħoddlu kemm kellu qurdien fis-suf ta’ ġismu, dan tani daqqa ta’ pala indemonjata fuq il-warrani u sabbatli l-bieb l-imġemmed f’wiċċi.
[Adattata min-novella “Għadd”, imxandra f’Penumbra ta’ Trevor Żahra] 10/10.
IKKOREĠI Ż-ŻEWĠ SILTIET (100 MARKA) Int u tikkoreġi, żomm f’moħħok dawn il-punti importanti:  Dan huwa eżami tar-regoli ortografiċi.
Mela xogħlok hu li tikkoreġi l-iżbalji tal-ortografija biss, u mhux l-għażla tal-vokabolarju, is-sintassi, l-istil, eċċ.
 Ikkoreġi billi tħożż sing taħt il-kelma l-ħażina u fuqha tikteb il-kelma t-tajba sħiħa bl-aħmar.
BEJN IX-XIĦ U L-KELB Mal-għabex ta’ filgħaxija niżlet ix-xita.
Bil-qliel.
U beraq u ragħad waħda f’waħda.
L-isqaq, li kien għan-niżla, imtela ilma qisu wied kbir, l-aktar bl-ilma li kien jinġabar minn Triq il-Kbira.
“Sewwa, sewwa,” qal ix-xiħ lill-kelb.
Kellu tbissima ma’ wiċċu.
“Fl-aħħar nieżla x-xita, għax din barka t’Alla.
Imma jkollna noqogħdu ġewwa.
” Ix-xiħ teftef żewġ ħutiet żgħar.
Imma friski.
Ix-xita nieżla.
Ix-xita mfewħa ta’ Settembru, riħa ta’ art u ħamrija jixxarrbu.
Ir-riħa tal-ħarifa wara n-nixfa mqarqċa tas-sajf.
U fil-kamra tax-xiħ riħa tfuħ ta’ baħar, riħa ta’ ħut.
1/9 “Lili togħġobni x-xita,” qal lill-kelb wara li kielu u warrab il-platti u l-borma.
“Tagħtini ħajja ġdida.
” Ma’ sajjetta mar id-dawl fl-isqaq.
Id-dellijiet imċaqilqa tiegħu u tal-kelb mifruxa mal-ħitan tal-kamra, mal-ħoss tax-xita u r-ragħad, ħolqu dinja minsija fit-tarf tal-isqaq, u qanqlu tifkiriet jilagħbu fuq xifer għajnejn ix-xiħ bħal dellijiet tal-imgħoddi li ma jgħaddi qatt.
“Kemm kont nieħu pjaċir fix-xita! Il-gost tiegħi, wara xi maltempata, immur niġġerra fl-ilma tax-xita.
Ħafi, mhux hekk? Imma l-gost tiegħi.
Jew nagħmlu l-vapuri tal-karti u nitilquhom mal-wied.
U wara, għall-bebbux.
Konna nagħmlu ikla.
Missieri kemm kien iħobbhom! Niftakar darba qbadna ħafna bebbux u, wara li sajjimnieh, ommi sajritu kif kienet taf hi.
Waranofsinhar bagħtitni nixtri ħobża, imma ġejt idi f’idi għax qaluli li tal-ħobż dakinhar ma kinux ħmew għax kellhom xi jgħidu ma’ tad-dqiq.
Milli jidher fit-triq tagħna aħna biss ma konniex nafu, għax ommi la kienet tpaċpaċ man-nies u lanqas kienet taf taqra.
U missieri kemm irrabja! U ġibed xi tnejn lill-furnara u bagħathom ’l hemm u ’l hawn.
Issa dan missieri kien raġel sew, taf, ma nafx minn fejn kien qalgħu dak il-kliem kollu.
Imma mur agħmel ikla bebbux mingħajr ħobż! U ommi u aħna weħilna miegħu.
Ngħid għalija, imqar mingħajr ħobż għamilt ikla bebbux u ftaħt aptit li donnu ma seta’ jingħalaq b’xejn.
Ngħidha kif inhi, ma kinitx l-ewwel darba li mort norqod b’ġuħ klubi, ħlomt bil-ftajjar u qomt stordut bil-fjakkezza.
Eqq, meta ma kienx ikun hemm, ma kienx ikun hemm.
Aħna konna familja kbira, u bajda konna neħduha meta jmissna.
Għax dak li hu l-faqar.
ġuħ u mard.
” 2/9 Waqaf itiegħem kliemu x-xiħ.
Id-dawl iteptep tal-lampa, id-dellijiet ħarkiena mal-ħajt kienu saru ħaġa waħda mal-moħħ tax-xiħ, mimli b’dawn it-tifkiriet.
U l-kelb daħal ma’ ħsiebu, ġewwa moħħu, ma’ leħnu.
“Il-faqar hu dagħwa, xiħ.
L-akbar dagħwa.
Il-faqar huwa insult għall-bniedem.
Il-faqar huwa kapulavur mormi.
Li ftit għandhom ħafna u ħafna għandhom ftit, din qagħda li tħawwad imħuħ il-bnedmin.
Ħares lejn it-tallaba.
Sakemm ikun hawn il-faqar ma tistax teżisti Ġenna perfetta.
Il-Ġenna hi fejn tal-aħħar jiġu l-ewwel.
Fejn l-imġewħa jingħatalhom ħafna.
Fejn iż-żgħar isiru l-kbar.
Fejn il-munita tal-armla ssir tiswa teżor li ma jgħaddi qatt.
L-idejn imriegħda tat-tallaba jitolbu ġustizzja, mhux ħasra.
Il-faqar huwa nuqqas ta’ jedd aktar milli nuqqas ta’ ħniena.
Il-fqar huma l-misruqin.
” U x-xiħ: “Imma wkoll l-imberkin.
” U l-kelb: “Imbierka għax m’għandhomx saħta bħal flus il-qerq.
Imma l-qagħda tagħhom, bil-ġuħ u l-mard, u s-serq u l-ġlied għal loqma ħobż, dik iva hija saħta.
U min għex u stagħna mid-demel tal-faqar għad ipattiha sew.
Għax kollox hu ta’ kulħadd, u kulħadd għandu l-jedd għal kollox.
” Kien qalil fi kliemu dak il-kelb.
U x-xiħ, għal darb’oħra, donnu ma riedx li dawn il-ħsibijiet jitħalltu ma’ moħħu mgħakkar bil-faqar u l-ġuħ ta’ tfulitu.
Biex bħal speċi jkeċċi kliem il-kelb minn moħħu, qallu: “Ħa ngħidlek, taf li kważi kważi jien kont se nsir sinjur, u sinjur kbir?” 3/9 Iżda l-kelb ma tahx widen.
Kompla: “Ara ma taħsibx, iżda, li l-faqar se jispiċċa meta kollox isir ta’ kulħadd, u kulħadd ikollu l-jedd għal kollox! Ikun baqa’ xi jsir.
Għax tibqa’ l-kilba, imqar fost dawk li għandhom kollox u l-jedd għal kollox, u f’soċjetà fejn jispiċċa l-faqar u l-ġuħ, biex dawn ikunu aħjar minn ħaddieħor.
Għax il-faqar mhux biss il-ġuħ u n-nuqqas ta’ flus.
Hu aktar minn hekk.
Hu ikel u flus bix-xaba’ u r-regħba.
Il-faqar huwa l-bniedem li ma jafx jgħid biżżejjed, il-bniedem li ma jafx jaqsam, il-bniedem li ma jafx jibża’ għall-ġid.
” U reġa’ x-xiħ; donnu kien bla sabar biex isikket dawk il-ħsibijiet: “Mela mela, għal daqsxejn ma sirtx sinjur jiena.
Mur arani kieku llum, b’xi erbat idjar tiegħi, imdawwar bis-sefturi, liebes pulit, bl-aħjar ikel ifuħ, laħam kemm irrid.
u jekk nixba’, ngħidilhom “Ħut frisk!”, u nbejjed mill-aqwa u stedin għand is-sinjuri u erħili npejjep l-ifjen sigarri.
” U daħak ix-xiħ bħallikieku d-dehra tiegħu f’qagħda ta’ sinjur ma kinitx tixraqlu.
“Idħak, idħak!” qallu l-kelb.
“Baħnan! Daħku bik wisq u jibqgħu jidħku, u int iblah tidħak magħhom!” Siket għal waqt leħen il-kelb.
Ix-xita kienet kważi waqfet.
Irxiex ħafif u l-wied tal-ilma.
Imbagħad ix-xiħ kiser dak is-skiet ta’ bejnu u bejn il-kelb.
4/9 “Kienet hekk, ara, dil-biċċa tiegħi.
Ftit ’il bogħod minna kien hemm dar kbira u sabiħa.
Konna ngħidulha d-Dar tal-Grada.
Tista’ taħseb, eh, għax kellha l-grada għalina kienet dar sinjura.
Imma s-sinjura Mer u żewġha Salvu veru kienu sinjuri; imma tar-ruħ u qalbhom tajba.
Jien ġieli mort nagħmlilhom xi faċenda, naqdihom jew ngħinhom fil-ġnien, xi ħaġa hekk.
U veru kienu jħobbuni, għax mhux għal xi ħaġa, jien kont kwiet u mix-xogħol ma kontx nibża’.
Dawn darba tħajru jrabbuni huma, għax – għedtlek, hux? – ma kellhomx tfal, imma missieri ma riedx jisma’.
Għadni nisimgħu jgħid lil ommi: “Dak tagħna u aħna nrabbuh”.
Dawk is-sinjuri fl-aħħar qatgħu qalbhom u adottaw tifel mill-istitut.
Illum għandu negozju l-Belt u mgħoddi b’wieħed mis-sinjuri għax għallmuh l-iskola u moħħu kien jilħaqlu.
U jien bqajt hawn.
Imma ma kienx imnalla.
” Il-kelb ma weġbux aktar.
Donnu kien qata’ qalbu.
Il-lampa tal-pitrolju kienet għoddha ntfiet.
Id-dellijiet mal-ħitan kienu wkoll dellijiet għajjiena bħal moħħ ix-xiħ li kien qed jongħos.
Ix-xita kienet waqfet.
Imma d-dawl fl-isqaq baqa’ ma ġiex.
Dix-xita ta’ Settembru mhux mistennija, imħallta mar-riħ isfel, mal-għeja tas-sajf, mal-ħsibijiet li tqalu midfuna ġo qalb li tiegħmet is-skiet.
Ix-xita li tinżel fuq it-tajjeb u fuq il-ħażin.
Ix-xita li tinżel fuq il-fqir u fuq is-sinjur.
(Adattata minn Ħajja ta’ Kelb ta’ Ġorġ Peresso) 5/9 2.
ID-DNUB TA’ MIKIEL ANTON VASSALLI Nibda bi tliet episodji.
Fi żmien l-imblokk, meta Mikiel Anton ħareġ mill-Belt ġie mill-ewwel arrestat u wara sab ruħu l-ħabs.
Kien f’dan id-deżolament li rrealizza kemm Malta kienet ingrata miegħu.
Dal-ġġant ta’ bniedem beda jibki, xagħru ħfieflu u seħet xortih.
F’Jannar 1800 ġie eżiljat mill-Ingliżi għal għomru.
Meta kien ħiereġ mill-port, filwaqt li sellem lil ħuh Saver, beda jara l-koppli tal-knejjes tal-belt u s-swar jitbiegħdu bil-mod il-mod.
Min jaf x’beda għaddej minn moħħu? Tgħid għad jerġa’ lura biex irodd ġismu lill-art li tant kien iħobb? Ġie lura Malta 20 sena wara.
Fallut u fqir.
Mhux biss.
Imma r-relazzjoni tiegħu mal-Protestanti kienet waħda mir-raġunijiet li, meta miet, il-kappillan ta’ San Pawl tal-Belt ma riedx jagħtih difna reliġjuża.
Ħaduh il-Protestanti u difnuh fiċ-ċimiterju tagħhom.
Mela xi dnub kien għamel dal-bniedem hekk mibgħud, li għal tant żmien kien mitfugħ fil-landa tal-iskart tal-istorja? Id-dnub ta’ Mikiel Anton kien dnub kbir għax ried jifdi lil niesu mill-injoranza grassa li kienu jinsabu fiha! Hu fuq dan is-suġġett (l-edukazzjoni) li nixtieq inkellimkom, għax kien għal qalbu wisq.
Kien dak iż-żmien meta fl-Ewropa kien hawn interess qawwi fl-edukazzjoni.
Ir-raġuni kienet li l-Ġiżwiti tkeċċew mill-pajjiżi Borboniċi, mill-Portugall, minn Spanja, minn Franza, minn Parma, minn Napli u anki minn Malta.
Ħafna universitajiet u skejjel sekondarji jew kulleġġi sfaw mingħajr għalliema.
Kien żmien tajjeb biex tirriorganizza l-edukazzjoni fuq linji ġodda, skont il-prinċipji Illuministiċi.
6/9 Imma jekk l-edukazzjoni kienet fuq quddiem nett tal-aġenda tal-illuministi, ma kienx hemm qbil unanimu jekk għandhiex tiġi estiża għall-klassijiet kollha.
Kien hemm żewġ fili ta’ ħsieb.
L-edukazzjoni kellha tiġi offruta lil kulħadd, irrispettivament mill-klassi soċjali? F’dan il-każ ma kinitx tkun il-kaġun li l-klassijiet iż-żgħar jagħrfu l-inferjorità tagħhom u jirvellaw? Terġa’ — kif sostna Voltaire, ir-rappreżentant tal-klassi medja — min jibda jieħu ħsieb ir-raba’ jekk it-tfal tal-bdiewa jsiru jafu bil-vantaġġi li l-edukazzjoni ġġib magħha? Imma anki l-klassijiet iż-żgħar kellhom min jaqbeż għalihom.
Il-fiżjokratiċi riedu bdiewa litterati u anki saħqu li bniedem għandu jkun litterat biex jaqra kotba reliġjużi.
U l-ħaddiema mhumiex il-maġġoranza kbira tal-pajjiż? Dawn iż-żewġ movimenti Ewropej kbar u opposti waslu Malta wkoll.
Ma setax jonqos għax it-teorija li Malta kienet pajjiż iżolat maqtugħ miċ-ċiviltà hi waħda żbaljata.
Kif setgħet Malta tkun iżolata meta kienet iggvernata minn ulied l-aqwa familji nobbli Ewropej? Il-moviment konservattiv kien rappreżentat minn Franġisku Saverju Farrugia.
Dan l-imħallef, li kiteb bit-Taljan – lingua materna, kif sejħilha – irriserva l-edukazzjoni għal niesu, dawk tad-demm blu.
Kien jippreferi anzi li l-ġenituri jgħallmu lil uliedhom huma stess, jew inkella jqabbdulhom għalliem privat.
Il-baruni Gaetano Pisani, liberali f’ħafna aspetti, kien retrograda soċjali fejn tidħol l-edukazzjoni.
Ippropona li wlied il-ħaddiema ma jingħatawx edukazzjoni formali imma jitgħallmu biss ir-reliġjon bħala forma ta’ kontroll.
Vassalli, li telaq minn Malta għal Ruma fl-1785, kien interessat f’dawn l-ideat għax kien permezz tal-edukazzjoni li kien beħsiebu jirriforma u jifdi lil Malta.
Għal dan ix-xogħol ħejja ruħu bil-kbir.
L-ewwel f’Malta, fejn iddistingwa ruħu bħala wieħed mill-aħjar studenti fl-iskola tal-Għarbi mmexxija minn Dun Ġużepp Calleja, imbagħad Ruma fl-università La Sapienza.
7/9 Qabelxejn, il-lingwa kellha tiġi ssistematizzata b’alfabett b’karattri Latini u oħrajn li fforma hu stess.
Għalkemm Vassalli saħaq li dawn kienu faċli biex tiktibhom, kienu waħda mir-raġunijiet l-għaliex ma ġewx addottati warajh.
Wara ħareġ grammatika tal-Malti u fl-1796 dizzjunarju.
Imma Vassalli ma studjax il-lingwa għal skopijiet letterarji biss, anke jekk dan hu ta’ mertu kbir u ta’ siwi għall-istudjużi.
Vassalli, bħal Genovesi f’Napli, kien impenjat soċjalment.
It-tħaddim tal-lingwa, li wieħed jitkellem u jikteb bil-lingwa li jaħseb, hu bil-wisq neċessarju għan-nazzjon.
Dan kien pjan kompletament ġdid għal Malta, anke jekk il-klassijiet għolja kienu jedukaw lil uliedhom.
Maria Teresa, pereżempju, it-tifla tal-Konti Ignazio Muscati Navarra, kienet taf taqra u tikteb tajjeb bil-Latin, it-Taljan, l-Ispanjol u l-Franċiż.
Kellha wkoll il-bidu tal-Filosofija u kienet iddoqq u tkanta, filwaqt li Fra Samuele kien jagħtiha l-lezzjonijiet tal-Matematika d-dar.
Tfal oħra kienu jattendu waħda mill-ħafna klassijiet immexxija mill-kleru li kien hawn imxerrda ma’ Malta.
F’Ħaż-Żebbuġ, ngħidu aħna, fl-1768 Dun Ġużepp Xiberras kien jgħallem il-Grammatika.
Kienu jitgħallmu xi ftit Taljan, Latin u Matematika biex ’il quddiem isiru qassisin jew professjonisti.
Il-maġġoranza tat-tfal kienu barra l-influwenza ta’ dawn l-istituzzjonijiet.
Għal ħafna minnhom it-tfulija, bħala dak iż-żmien l-aktar hieni ta’ ħajjithom, kienet biss illużjoni mwebbla mill-klassijiet ipprivileġġjati, li fil-każ tagħhom kien tant veru.
Għall-parti l-kbira tat-tfal, 8/9 il-ħajja kienet iebsa mill-bidu nett, jaħdmu fl-għelieqi jew f’xi sengħa jew inkella, bħal Ċikku Schembri, tifel ta’ sitt snin minn Ħal Qormi, fuq wieħed mix-xwieni tal-Ordni.
Mikiel Anton, espost għall-kurrenti intellettwali u kulturali tal-Illuminiżmu fl-Italja, kien demokratiku ġenwin.
Fl-1795 talab il-permess lill-gvern biex jiftaħ skola għall-qari u l-kitba tal-Malti.
Is-sena ta’ wara spjega fid-dettall dan il-proġett fl-introduzzjoni għad-dizzjunarju.
Din l-introduzzjoni hija l-għajta tal-battalja taż-żmien il-ġdid.
Vassalli kellu ħsieb oriġinali.
L-edukazzjoni hi dritt tat-tfal kollha u għandha tkun mingħajr ħlas.
Punt ieħor hu li t-tagħlim ma kellux ikun relatat mal-klassi soċjali tat-tfal.
Ulied il-bdiewa jew in-nies tas-sengħa mhux bilfors jirċievu t-tagħlim skont il-klassi tagħhom.
Vassalli ma jagħmel ebda referenza għad-distinzjonijiet ta’ klassi: kellha tkun biss l-inklinazzjoni tat-tifel li tiddetermina l-futur tiegħu.
Punt ieħor li saħaq fuqu Vassalli kien li dawn l-iskejjel ma kinux ħa jkunu mmexxija mill-kleru.
Il-Knisja minn dejjem kellha f’idejha l-formazzjoni spiritwali u kulturali taż-żgħażagħ.
Imma issa ġie mwettaq id-dritt li l-iskejjel jiġu mmexxija mill-istat.
(Adattata mit-taħdita Vassalli edukatur ta’ Frans Ciappara) 9/9.
IKKOREĠI T-TLIET SILTIET (100 MARKA) Int u tikkoreġi, żomm f’moħħok dawn il-punti importanti:  Dan huwa eżami tar-regoli ortografiċi.
Mela xogħlok hu li tikkoreġi l-iżbalji tal-ortografija biss, u mhux l-għażla tal-vokabolarju, is-sintassi, l-istil, eċċ.
 Ikkoreġi billi tħożż sing taħt il-kelma l-ħażina u fuqha tikteb il-kelma t-tajba sħiħa bl-aħmar.
IL-ĦAJJA FIL-PORT F’daqqa waħda ħafna rġiel bdew ġejjin minn kull naħa, u fi ftit ħin inġabru flimkien, qishom kienu miftehmin.
Bdew jitqassmu f’forma ta’ kju, avolja din kienet tidher ħaġa diffiċli għalihom.
Għollew idejhom u bdew jgħajtu b’leħen mgħaddab, u l-linja twila bdiet tissawwar b’xi mod.
Mit-taħdit kollu tagħhom, nervuż, mgħaġġel, kontinwu, minn ftit passi bogħod xejn ma kien jinftiehem, bħallikieku kellhom lingwa għalihom.
Kellhom ir-rabja naturali tas-soltu, f’dak il-ħin u f’ħinijiet oħrajn meta l-ġuħ u l-għeja jibdew jagħmlu tagħhom, u kollox jidher ikrah aktar minn qabel.
Kienet waslet biex tgħaddi ġurnata twila ta’ ġarr, ġiri, u ripetizzjoni mingħajr qtugħ ta’ xejn, u kollox għall-istess ftit minuti ta’ kuljum, li ma kinux biżżejjed għall-għajxien.
1/9 “Ġejjin sa fl-aħħar! Sa fl-aħħar ġejjin!” qalu l-irġiel bejniethom, waqt li wħud minnhom ippuntaw lejn xi mkien b’idejhom maħruġin ’il barra bi swaba’ dritti.
Kienu rġiel li spiċċaw ix-xogħol tal-ġurnata.
Kien hemm uħud minn sħabhom li kienu għadhom sejrin, donnu x-xogħol tagħhom ma kellux waqfien.
Irġiel ta’ saħħa kbira, mibnijin sewwa, samranin ħafna bix-xemx, ħafjin, ħafna minnhom bil-qalziet twil wiesa’, imraqqa’, imniżżel sewwa sa taħt żaqqhom, li kienet ftit akbar milli kellha tkun.
Uħud kellhom xkora fuq daharhom.
Kienet il-kappell li bih kienu jitħarsu kif setgħu mix-xemx u mix-xita.
It-tnejn, ix-xemx u x-xita, kienu kontra tagħhom is-sena kollha, u meta ma kienx hemm il-qilla tas-sħana tal-waħda kien hemm it-tidlik u s-swat kiesaħ tal-oħra.
Ebda staġun, anki meta jikkalma xi ftit, ma seta’ jkun ħanin magħhom.
Ħajjithom kollha kienu għaddewha jġorru l-qfief mimlijin faħam.
Il-Port, minkejja l-kobor u s-sbuħija tiegħu, ma kien xejn mingħajrhom.
Xi vapuri kienu jidħlu fil-Port biex jieħdu l-faħam għall-vjaġġ li jkun hemm jistenniehom.
Oħrajn kienu jwasslu l-faħam huma stess għall-vapuri li jidħlu.
Xi ħaddiema kienu jġorru l-faħam sal-imħażen, inkella jiħduh fuq xi barkun biex ikun jista’ jittella’ fuq vapur malli jidħol.
Kienu jistennew il-poppa tal-vapur tmiss il-moll.
Malli l-vapur jittrakka, kienu jagħmlu ftit fallakki bejn il-moll u l-poppa, u jibdew iġorru.
Ħaddiema oħrajn kienu jieħdu ħsieb l-istiva.
Il-faħam ma kienx biss iċaqlaq il-vapuri; kien jipprovdi l-ħobżna ta’ kuljum lil ħafna rġiel u lil nieshom.
Minn fuq il-moll, kull raġel kbir, qawwi, kien jidher qisu nemla fuq il-fallakka, miftuħa fuq baħar fond, skur, donnu magħqud u żejtni, li ma jiċċaqlaqx.
Anki fil-maltemp il-baħar tal-Port kien donnu jdum biex jitqanqal.
Spallejn il-ħaddiema kienu draw it-toqol tal-qoffa mimlija faħam, u l-barxa li l-qoffa kienet tagħmel f’laħamhom kienet parti minnhom, naturali daqs l-għaraq tas-sajf u r-reżħa tax-xitwa.
Ħoxnin jew irqaq, qosra jew twal, l-irġiel kienu ħfief u ma kinux jistrieħu huma u mixjin bil-ġirja lejn il-gverta tal-vapur u l-maħżen fejn kienu jħottu t-tagħbija.
Kienu draw il-mixja fuq kull fallakka twila li kienet timmolla ħafna bit-toqol ta’ ġisimhom u kienet sikwit tagħmel ħsejjes koroh, qisha waslet biex tinqasam bihom.
2/9 Kienu jafu tajjeb li taħthom ma kien hemm xejn ħlief baħar għammieq bla skrupli.
Ma kinux jibżgħu, u lanqas ma kellhom għażla.
Wiċċhom imġemmed kollu bit-trab tal-faħam, bi rqajja’ żgħar ta’ bjuda madwar għajnejhom, kien xhieda li x-xogħol tagħhom kien daħal sa kważi taħt il-ġilda tagħhom.
Fuq l-art, fuq il-gverta, fl-istiva, fuq il-lanċa tal-irmonk dawn l-irġiel ma kellhom xejn x’jiddikjaraw ħlief l-għejxa preċiża ta’ ġurnata.
Ma kienx hemm ħin li wieħed jitnikker jew jieqaf.
Ħadd minnhom ma kien jaqbillu.
Setgħu biss isoffu ftit te jew kafè li kien jinbiegħ minn nies oħrajn armati apposta fuq il-baħar, b’dgħajjes li kienu qishom bar żgħir, li jiċċaqlaq bil-mod il-mod fuq wiċċ il-baħar, u jmur fejn kien ikun hemm bżonn.
Kulħadd kellu jivvinta mod kif idawwar sold.
Il-Port kellu jkun post li ma jonqsu xejn mill-minimu.
L-irġiel, u l-irġiel biss, kienu jiffurmaw xenarju ffullat ta’ xogħol li ma jiqafx.
In-nisa kienu xi mkien ieħor.
“Ġejjin sa fl-aħħar! Sa fl-aħħar ġejjin!” qalu l-irġiel biex isabbru lil xulxin wara ħin twil jistennew.
Il-karrettuni kbar tal-gaxin kienu għadhom kemm waslu.
F’kaxex kbar kien hemm l-ikel li l-baħrin u s-suldati ma kinux kielu dakinhar.
Kull ħaddiem kien qiegħed jittama li jirnexxilu jsib biċċa laħam, u ftit patata u piżelli, u tadama, u biċċtejn ħobż, b’xejn jew imdellkin diġà b’pinzellata butir mielaħ jew ħelu.
Min xtaq ftit soppa, magħsura mis-sugu li jkun fadal mal-għadam, kien ikollu jġib miegħu bott, u l-bejjiegħ kien jgħaddashulu fil-kaldarun kbir li kellu quddiemu u jtellagħhulu mimli sax-xifer.
Jekk il-bott ifur, il-bejjiegħ kien jerġa’ jmejjel il-bott u jnaqqas minnu, bil-qies preċiż.
Kull qatra soppa kienet tiswa, u l-għajnejn tal-oħrajn kienu fuq xulxin, biex ħadd ma jieħu aktar minn ħaddieħor għall-istess prezz.
Kollox kien ġej mill-kċejjen ta’ fuq il-vapuri jew tal-kwartieri fejn is-suldati u l-baħrin kienu jgħaddu ż-żmien tagħhom fuq l-art.
Kien hemm ħafna ikel żejjed, u miż-żejjed ikkonsmat kuljum setgħu jinħarġu dawk il-kaxex kbar u jinbiegħu platt wara ieħor.
L-irġiel tax-xogħol kienu jistennewhom, inkella l-ġurnata tat-tbatija kienet anke tagħlaq bil-ġuħ.
3/9 In-naħiet ta’ madwar il-Port kienu mimlijin ħwienet mixgħulin, matul il-jum u wisq iżjed malli jibda jidlam.
Ma kinux ħwienet li jegħjew u jorqdu, u l-mużika kienet tindaqq bla ma tieqaf.
Kienu lesti biex jilqgħu kemm lill-barranin u kemm lill-ħaddiema li kienu jfittxu li jieklu u jixorbu xi ħaġa oħra jew xi ħaġa aħjar minn dan kollu.
Kull ħaddiem kellu but fond li minnu kien itella’ l-ftit muniti li jkun qala’.
Iċ-ċekċik tal-muniti fil-but kien sinjal li r-raġel kien ħadem il-ġurnata, u kien qalagħha.
Ma kinitx ħaġa rari li ħaddiem jimxi b’idu mdeffsa fil-but u jċekċek il-muniti huwa u miexi, biex jifraħ bihom u biex juri li l-but ma kienx vojt.
Ma kienx sinjur, iżda kull ċekċika kienet tiegħu.
Tfal ħafjin, bil-beritta, kienu jiġġerrew mal-inħawi u jiffittaw lil kull baħri u suldat barrani li jaraw.
“Agħtini sold!” kienu jgħidulu, waqt li jibqgħu mixjin warajh.
Arturu daħal f’wieħed mill-ħwienet tax-xorb, resaq lejn il-bank ta’ sid il-ħanut u qagħad bilqiegħda fuq waħda mill-banketti għoljin li kien għad fadal vojta.
Daħna goffa tat-tipjip tas-sigaretti kienet tielgħa kollha ċrieki fi ċrieki ma’ kullimkien, u r-riħa kienet qawwija biżżejjed biex tinxtamm anke jekk imħallta mal-ikel u mal-foga tan-nies.
Id-dwal kienu baxxi u l-kulur tal-post kien aktarx skur.
Kollox ma’ kollox, l-ambjent kien ħamrani mudlam.
Is-sid tal-ħanut resaq lejh minn wara l-bank, tbissimlu u staqsieh, “Is-Sinjur! Xi nġiblek, Sinjur?” “Birra!” B’idejh it-tnejn Arturu beda jtektek fuq il-wiċċ tal-bank, irħama wiesgħa u rqiqa bajda, bil-vini suwed imserrpin kullimkien, u mdawra fit-tond fix-xifer tagħha.
Arturu deffes idu fil-but biex joħroġ munita.
“Hawn, ħa! Ara għandekx sewwa!” qal xi ħadd lil sid il-ħanut minn wara dahar Arturu.
Id twila ħarġet minnufih dritta dritta, waqfet għal ftit , u mbagħad newlet il-flus lis-sid fil-pront.
(Adattata minn La Jibbnazza Niġi Lura ta’ Oliver Friggieri) 4/9 2.
ĠIRJA KONTRA L-ĦIN FIL-BELT VALLETTA Liema dinja rridu li jirtu t-tfal tagħna? Dinja mingħajr naħal jew fkieren jew klieb il- baħar? Il-festival tax-Xjenza fil-Belt ta’ din is-sena, li se jittella’ madwar il-Belt Valletta, ġabar flimkien għadd ta’ organizzazzjonijiet mhux governattivi Maltin biex jgħinu lill-viżitaturi jwieġbu din il-mistoqsija permezz ta’ logħob interessanti u ħafna aktar esperjenzi interattivi għad-divertiment ta’ kulħadd.
Iż-żona tal-NGOs fil-Pjazza De Valette turi riċerka li tista’ tgħinna fil-ġirja kontra l-ħin biex insalvaw għadd ta’ annimali differenti.
BirdLife Malta tiġbor tagħrif dwar il-migrazzjoni tal-għasafar, filwaqt li Sharklab se tesponi kif il-klieb il-baħar għandhom iċ-ċavetta għall-futur tal-Baħar Mediterran.
Il-voluntiera tal-Wildlife Rescue Team ta’ Nature Trust Malta se jkunu qed jirrakkontaw l-esperjenzi tagħhom dwar kemm qed jiżdied in-numru ta’ fkieren li fihom isibu skart mormi fil-baħar, bħall-mikroplastiċi.
L-iskart mormi fil-baħar mhuwiex problema għall-annimali biss imma anki għall-ambjent ta’ madwarhom.
L-organizzazzjoni Youth for the Environment turi kemm tassew hu maħmuġ ir-ramel ta’ Golden Bay u tistieden lill-viżitaturi jilagħbu kwizz interattiv biex jitnaqqas l-iskart.
Il-grupp Kopin se juża l-logħob biex jiffoka fuq il-migrazzjoni relatata mal-klima.
F’din il-logħba tpoġġi lilek innifsek bħala refuġjat, bil-għan li tara jekk tkunx tista’ tidentifika l-effetti tal-bidla fil-klima, jew titgħallem dwar l-użu tal-ilma fil-ħajja ta’ kuljum.
Il-Kooperattiva/Koperattiva tal-Kummerċ Ġust se tgħinek tqiegħed il-frotta tropikali favorita tiegħek fuq mappa dinjija.
5/9 Post ieħor interessanti li wieħed għandu jżur hu l-bitħa tal-Palazz tal-Gran Mastru, li se tinbidel f’żona interattiva għall-familja kollha biex ikunu jistgħu jitgħallmu aktar dwar in-naħal.
Bis-slogan #Bees4Food, l-organizzazzjoni Greenhouse se żżid l-għarfien dwar il-problemi serji li jista’ jkollha dinja mingħajr naħal.
L-attivitajiet jinkludu dawra qasira bil-mixi, xow bid-dellijiet tal-pupi, bankarelli tal-artiġjanat u logħob għat-tfal żgħar.
Dawn l-attivitajiet divertenti se jgħinu lill-viżitaturi jiksbu l-passaport tan-naħal.
Dawn l-NGOs se juru kif ix-xjenza hi marbuta ma’ ħafna affarijiet żgħar li niltaqgħu magħhom fil-ħajja ta’ kuljum.
Ix-Xjenza fil-Belt – il-festival ta’ Lejlet ir-Riċerkaturi Ewropej, hu organizzat mill-Università ta’ Malta, il-Fond tar-Riċerka (RIDT), il-Kamra Maltija tax-Xjentisti, flimkien ma’ għadd kbir ta’ msieħba.
Dan hu ffinanzjat mill-Programm ta’ Qafas għar-Riċerka u l-Innovazzjoni Horizon 2020 tal-Kummissjoni Ewropea u hu rikonoxxut bħala festival mill-Europe for Festivals and Festivals for Europe (EFFE).
Il-festival għandu l-appoġġ tal-Ministeru tal-Edukazzjoni u x-Xogħol, is-Segretarju Parlamentari għas-Servizzi Finanzjarji, Ekonomija Diġitali u Innovazzjoni, l-aġenzija BPC International u għadd ta’ sponsors korporattivi.
(Adattata minn avviż fis-sit elettroniku tal-Università) 3.
ĦSIBIJIET IMQANQLA MIT-TAZZA TAD-DINJA Meta kont nattendi fiċ-ċirkolu tal-Azzjoni Kattolika taż-Żejtun, kull nhar ta’ Ħadd matul ix-xhur tax-xitwa, kienu joħduna Marsaxlokk nilagħbu l-futbol.
Kważi bilfors.
għax jekk infallu darbtejn wara xulxin, Dun Salv kien 6/9 x’aktarx jibgħat għall-ġenituri tagħna biex jagħtuh spjegazzjoni l-għala dan binhom kien daqstant rasu iebsa u ingrat li qed jirrifjuta ħarġa sabiħa bħal dik.
U għalkemm ommi kienet tipprova tfiehmu li jien kont nobgħod il-futbol, Dun Salv kien jirnexxilu jikkonvinċiha li ħarġa bħal dik kienet tiswieli soċjalment, fiżikament, intellettwalment u spiritwalment.
U b’dawk il-ħafna ment-ijiet idamdmu ġo moħħha, ommi kienet tiġi lura d-dar ikkonvertita u minnufih tordnali li l-Ħadd ta’ wara kont se mmur ma’ tal-Azzjoni nilgħab il-futbol! F’xi s-sagħtejn ta’ wara nofsinhar konna ninġabru fiċ-Ċentru biex nippreparaw dak kollu li kellna nieħdu magħna.
U hemmhekk kont niltaqa’ ma’ dak li għal tliet sigħat sħaħ kien se jkun it-terrur tiegħi: il-ballun.
Dan kien ikun ballun maħdum minn bċejjeċ ta’ ġilda ħoxna daqs dik ta’ kukkudrill, meħjutin bir-reqqa flimkien donnhom roqgħa ħdejn roqgħa.
Kellna ballun li kienu jsejħulu “T-ball” għax kull biċċa ġilda kienet imfassla forma tal-ittra “T”, waħda meħjuta u nfilsata ġol-oħra bħal jigsaw puzzle.
Imbagħad dan il-ballun kien ikollu bħal qasma fil-ġenb li minn ġo fiha kienu jdaħħlu bladder tal-lastiku li kien jintefaħ bil-pump.
Meta mbagħad il-bladder iġibuh iebes daqs balla ta’ kanun, il-fetħa kienu jagħlquha bil-lazz.
qishom qed jaqflu żarbun, u t-tarf tal-lazz jaħbuh ’l isfel bejn il-bladder u l-ġilda ta’ barra.
Fl-aħħar nett kienu jidilku l-ballun bis-sonża biex jiġi jleqq u jiżloq u jinten daqs kwart xaħam imranġat.
Jien kont nitwerwer narahom jagħmlu din l-operazzjoni kollha.
inħares lejn dak il-ballun, li f’għajnejja kont nimmaġinah akbar mill-globu tad-dinja 7/9 li s-surmast kellu fl-uffiċċju tiegħu; narah jibbies u jistira donnu qed jgħidli: “Issa tara x’hemm lest għalik!” Ħafna minn sħabi kienu jkunu fis-seba’ sema, ilkoll ibassru li t-tim tagħhom kien se jħarbat lit-tim l-ieħor, iżda jiena kont inħossni qisni sejjer għall-forka.
aktar u aktar meta kont nara l-ġuvintur il-kbar tal-Azzjoni jġorru magħhom xi żewġ raxketti, pala u mgħażqa.
Dawn kienu għodod indispensabbli, għax l-għalqa li konna nilagħbu fiha kienet tkun mimlija xewk u għalhekk, qabel ma tibda l-logħba, kienu jduruha kollha bir-raxketta biex jaqilgħu kemm xewk jistgħu u jiċċattjawh mal-art bid-daqqiet tal-pala.
U jekk xi player bravu kien jitħajjar jagħmel sliding tackle, kien jispiċċa mqaxxar bħal San Bert! U hekk, wara li l-ground ikun lest bit-turf, il-logħba kienet tibda.
L-għadd tal-players/”players” f’kull tim kien jiddependi minn kemm tfal ikunu preżenti dakinhar: ngħidu aħna għoxrin kontra għoxrin.
U lanqas ma konna nkunu maqsumin indaqs, għax xi erbgħa bħali, li ma kienu tajbin għal xejn, ħadd ma kien ikun iridhom miegħu.
It-tim kien jippreferi jkollu erbgħa inqas mit-tim l-ieħor, milli erbgħa żejda li aktar ifixklu milli jgħinu.
Ir-referee kien ikun dejjem wieħed mill-ġuvintur il-kbar, imma dan kien ikun qed jilgħab ukoll.
Illum niskanta bil-fiduċja għamja li sħabi kellhom fl-integrità ta’ dan il-player-referee, li kien saħansitra jasal isaffar penalty kontra t-tim tiegħu stess! Mir-regolamenti kollha tal-futbol kont naf tnejn biss: dik li l-ballun ma tistax tmissu b’idek, u li trid dejjem, akkost ta’ kollox, tixxuttja fid-direzzjoni tal-lasta l-oħra.
Il-captain tat-tim kien jgħidli: “Inti oqgħod din in-naħa u malli tara l-ballun ġej lejk ixxuttjah ’il quddiem!” U jien kont nobdih b’fedeltà assoluta, għax ma kontx nitħarrek pulzier lil hinn mir-roqgħa assenjata lili, u 8/9 jekk il-ballun ma jiġix għandi ma kontx se mmur niġri warajh.
Imma ħej.
darba minnhom nara l-ballun ġej dritt lejja mill-għoli, idur fuqu nnifsu u jinbaram u jgħidli: “Sibtek sa fl-aħħar!” Kien qisu pjaneta li ħarġet mill-orbita u ddeċidiet li tiġi tisplodi fuqi.
U hekk ġara.
ħadni dritt ġol-istonku tiegħi u xeħitni f’eklissi! Ma stajtx nieħu nifs.
Sħabi daru miegħi.
Min jipprova jniżżilli rasi bejn saqajja, min iballatli fuq dahri, min jgħidli nimtedd.
u meta sa fl-aħħar rawni ġej f’tiegħi, bdew jgħiduli li meta nilmaħ ballun ġej lejja b’dak il-mod, suppost li nagħtih bir-ras.
U jien bdejt nimmaġina rasi tinqala’ minn postha, ittir lejn il-lasta l-oħra u sħabi jkomplu jilagħbu biha minflok il-ballun.
Bil-mod il-mod bdejt nidra.
Ma bqajtx nibqa’ marbut ma’ dik ir-roqgħa li jkun indikali l-captain.
Bdejt niġri mal-ground kollu, u jekk nara l-logħob qed jiżviluppa lejn il-lemin kont inħaffef niġri lejn ix-xellug.
Kont naf li l-ballun ikun qed ifittixni biex jerġa’ jitħallas minni talli kont nobogħdu daqshekk.
Sħabi żgur qatt ma ntebħu li filwaqt li huma jkunu qed jippruvaw jiskurjaw, jien u l-ballun kellna logħba oħra bejnietna.
Imma qatt ma tajtu ċans.
Irbaħtlu dejjem.
U minn dawk it-tfal kollha li matul ix-xhur tax-xitwa, kull nhar ta’ Ħadd, konna mmorru Marsaxlokk nilagħbu l-futbol ma’ tal-Azzjoni, jien kont l-uniku wieħed li qatt m’erġajt / ma rġajt messejt ballun, la b’saqajja, la b’rasi u wisq inqas bl-istonku tiegħi.
(Adattata minn kitba ta’ Trevor Żahra fil-Facebook, 03.
IKKOREĠI T-TLIET SILTIET (100 MARKA) Int u tikkoreġi, żomm f’moħħok dawn il-punti importanti:  Dan huwa eżami tar-regoli ortografiċi.
Mela xogħlok hu li tikkoreġi l-iżbalji tal-ortografija biss, u mhux l-għażla tal-vokabolarju, is-sintassi, l-istil, eċċ.
 Ikkoreġi billi tħożż sing taħt il-kelma l-ħażina u fuqha tikteb il-kelma t-tajba sħiħa bl-aħmar.
TA’ LAQXIJA Il-faqar tal-familja kien ħaġa tal-iskantament.
Ġarrew ħwejjiġhom fi trakk wieħed.
In-nies tat-triq kollha jnemmsu minn wara l-persjani, jaraw ir-raċanċ dieħel f’dawk iż-żewġ gabubiet.
Iżda Ġeralda qatt ma ħabblet rasha.
Jekk żewġha kien jiddobba xogħol ta’ nofs lira kienu jagħmlu festa.
Jekk it-tifel isib xi ornament mitluq taħt xi ħajt tas-sejjieħ fit-trejqiet dojoq ta’ barra r-raħal, kienu jaraw isibux xi post prominenti fejn iqegħduh u jgħidu lil kulħadd bih.
Kollox ma’ kollox, kienu nies ferrieħa, ukoll jekk ftit kienu jħabblu rashom kif jilbsu, jew kif iġibu ruħhom mal-ġirien tagħhom.
Jumejn wara li ġarrew ħwejjiġhom lejn ir-raħal tagħna, Ġeralda kienet tixtri f’ħanut meta ġara tagħha għamlet il-kuraġġ u staqsietha: “Kos, Ġeralda, kif irnexxielkom issibu użu għal dak l-imbarazz li ġarrejtu magħkom?!” Min kien qed jisma’ żamm in-nifs.
Xi ħadd xeraq ukoll! Kulħadd waqaf jistenna t- tweġiba ta’ Ġeralda, kulħadd imbeżża’ li tieħu għaliha u tagħti biċċa minn ilsienha lil min għamlilha din il-mistoqsija.
Iżda Ġeralda ma ħabblitx rasha.
“Kull laqxa tirfed l-imramma,” qalet bi tbissima.
Minn dakinhar kulħadd beda jsibhom bħala ‘Ta’ Laqxija’.
Ma damux ma ntebħu b’dal-laqam li r-raħlin ittimbrawhom bih, iżda ma ħabblux rashom għax, kif kienu jirraġunaw, kulħadd għandu minn tal-ħmar u huma ma kellhom ebda difett agħar minn ta’ ħaddieħor li jħammrilhom wiċċhom.
Fi ftit ġimgħat kulħadd kien drahom.
Ġeralda ma żammitx lura milli tindiehes mal- ġirien tagħha.
Kienet taf biżżejjed li kien ikollha bżonn ħafna pjaċiri mingħandhom.
Ma setax ikun mod ieħor la kienu jgħixu bl-għakkarija.
Kuljum kont taraha tħuf minn dar għal dar, minn post tiddobba karfusa u tursina, minn post ieħor kwart kunserva tat-tadam, bil-wegħda li malli Sidor jiddobba xi ħaġa tiġi tiskonta kollox.
Tal-ħanut qalbet għajnejha lejn is-sema u seħtet xortiha li kellu jmiss lilha li ssib klijenta bħal Ġeralda.
Iżda x’tagħmel? ‘Xi darba jmiss lill-Papa’ jgħidu, u dik id-darba messet lilha.
Kien se jkollha x’tistenna mhux ħażin qabel titħallas.
Mhux għax Sidor ma kienx jiflaħ jaħdem.
Kellu saħħa ta’ bagħal iżda kien ukoll għażżien.
Kien jistenna l-manna taqa’ f’ħalqu u mhux l-ewwel darba li, wara xarba nbid li sħabu kienu kontra qalbhom iħallsulu, kien jiftaħar li kellha tiġi dik is-siegħa li jsib xortih, imbagħad żululu min-nofs.
Sħabu kienu jinfaqgħu jiddieħku bih u jfakkruh li s-siegħa kienet se tasal meta ħadd minnhom ma kien se joffrilu x’jixrob.
Hawn kien idaħħal idu fil-but, jordna 2/10 xorb għal kulħadd u jħallas għal nofs flixkun inbid biss.
Bla kliem ilegleg it-tazza tiegħu u jitlaq ’il barra jixxengel u jżomm mal-ħajt.
Warajh iħalli ’l sħabu bejn jiggustawh u bejn irrabjati għalih, għax tul l-għaxija ta’ fellus kien jieħu dundjan minn fuq daharhom.
L-iben, Raymond, kien fil-klassi tiegħi.
L-ewwel darba li rajtu xtaqt nagħtih banju, iżda x-xogħol ta’ surmast hu li jgħallem u mhux jaħsel.
Widdibtu biex joqgħod attent ħalli sħabu ma jwarrbuhx, u xi ftit ta’ titjib għamel, iżda ftit wisq fl-opinjoni tiegħi.
Biss, it-twiddib tiegħi kien bla bażi.
Sħabu lanqas dik id-darba ta’ kultant meta kien jiġi l-iskola jinten pesti ma warrbuh.
Ħaġa waħda skantatni – kif ħadd mill-ġenituri tat-tfal l-oħra ma ġie jgergirli dwaru.
Darba niftakar li nqala’ storbju għax tifel ġie l-iskola bi ħżieża kbira fuq ġbinu u b’xi ftit xagħar imwaqqa’ wkoll.
Tgħidx kemm inqala’ għawġ.
Naqbel li dawk il-ġenituri kellhom raġun għax ħadd ma ried lil ibnu jittieħed minn dik il-ħżieża.
Iżda dwar Raymond qatt ma nqala’ inkwiet, l-aktar għax it-tifel deher b’saħħtu iżjed mit-tfal kollha f’daqqa.
Donnu kien rabba l-kallu kontra kull marda li sħabu tal-klassi kienu jittieħdu minnha.
Dik is-sena, anke qabel bdiet ix- xitwa, influwenza kien hemm kemm trid, u għall-aħħar ta’ Novembru nofs il-klassi baqgħet id-dar mixħuta fis-sodda, u l-uċuħ ħelwa tat-tfal żgħar inbidlu f’xuga bajda kollha tikek ħomor tal-ħosba.
Kienu ħafna li laqqtu xi marda jew oħra, iżda mhux Raymond.
Issa kien ilu jgħix fir-raħal madwar xahrejn.
Hu u l-ġenituri tiegħu kienu magħrufa għall-bixra ferriħija tagħhom minkejja li kienu b’id waħda wara u l-oħra quddiem.
Ftit ħabblu rashom mill-qagħda tagħhom, u Sidor baqa’ bħal dejjem daħkan, xurban u rari jidħol għal xi biċċa xogħol.
It-tfajjel ftit kien tajjeb għall-iskola, iżda kellu namra – ix-xogħol fl-għelieqi.
Bejn is-Sibt u l-Ħadd kien jerħilha lejn xi razzett u jqatta’ s-sigħat jiġri mal-gabillott jitgħallem u 3/10 jaħdem miegħu.
Min jaf kemm-il darba lmaħtu f’nofs xi għalqa, ċkejken qisu likk, jaqbeż minn radda għal oħra, issa jiżra’ l-ful u issa jpoġġi bilqiegħda quddiem xi girna, inaddaf xi moħriet jew xi għodda oħra.
Ma stajtx ma nammirahx.
Xita u xemx, sħana jew kesħa kont tarah hemm, jgħin, jitgħallem u jdabbar dik ix-xi ħaġa li l-gabillotti kienu jagħtuh tal-għajnuna tiegħu.
Ħasra li Sidor qatt ma tgħallem minn ibnu.
Iżda l-missier kien jippreferi jmur jirreġistra għax-xogħol u jiekol minn fuq l-għajnuna soċjali u kultant, baxx baxx ibigħ xi ħaġa mill-imbarazz li kien ġemma’ lil xi bejjiegħ fuq il-monti.
Meta qaleb Diċembru, il-familja ta’ Sidor b’xi mod sabet postha fir-raħal u l-ġirien bdew ftit ftit jitilfu l-interess fihom.
Saru raħlin bħalna huma wkoll.
Iżda f’dak ix-xahar, proprju meta kienu draw fostna, inqala’ inċident li ħalla effett kbir fuq il-familja ta’ Sidor.
Bħal kull sena fix-xahar ta’ Diċembru, il-kumitat tal-festi tal-Milied iltaqa’ l-ewwel darba, u jien kont wieħed mill-membri.
Il-kumitat kien magħmul minn sebgħa min-nies.
Miegħi kien hemm surmast ieħor, tabib u avukat mir-raħal, il-kappillan u s-Sur Manwel.
Dan tal-aħħar kien farradi fostna.
Ilkoll konna għadna żgħar, ilkoll għadna kif ilħaqna, ħlief hu.
Is- Sur Manwel, u ara ma tmurx tinsa s-Sur, kien sab geddumu fix-xgħir.
Kera ħanut żgħir meta kien regettier.
Għall-ewwel kien idabbarha kemm kemm jitrejjaq, iżda ġiet fuq il-gżira tagħna moda tal-antikitajiet u beda jixtri mill-irkantijiet u jbigħ bi prezzijiet għolja mill-ħanut.
Minn regettier sar antikwarju, u f’daqqa waħda sar jifhem u jiddeffes f’kollox.
[Silta adattata minn ‘Ta’ Laqxija’, kitba ta’ Victor Buhagiar] 2.
ĦAL BALZAN FI TFULITNA 4/10 Ta’ sikwit insegwi l-aħbarijiet sportivi fuq ir-radju u t-televiżjoni, u spiss nisma’ ismijiet strambi ta’ plejers li jilagħbu mat-tim ta’ Ħal Balzan.
Mhux għax nifhem wisq fil-logħob tal- ballun, iżda meta nisma’ li lagħbu tar-raħal, inwaqqaf widnejja għax kull fejn jissemma Ħal Balzan jinteressani.
Nisma’ ismijiet bħal Kaljevic, Janjusevic, Focsa, Serrano jew De Silva, u ngħid bejni u bejn ruħi ‘Tgħid dan it-tifel ta’ Valent u ta’ Lonza?’ Jaqbadni d-daħq! Għax, għal min ma jafx, l-ismijiet Valent u Lonza kienu komuni ħafna sa ftit snin ilu ġo Ħal Balzan – jien personalment għandi xi erba’ Valentijiet u xi ħames Lonziet fil-familja.
B’dan ħadd m’għandu biex jiskanta, ladarba t-titular hija l-Lunzjata u l-festa sekondarja hija San Valentinu, li sa għandna l-fdalijiet tiegħu.
F’kull familja kien hemm dawn l-ismijiet, speċjalment għall-ewwel wild.
Sfortunatament illum mhux hekk, għax San Valentinu sar xi ikla tajba u bejgħ ta’ kartolini.
Tabilħaqq, jiena darba mort ġo grawnd tal-futbol nara logħba – ġewwa t-Tuneżija! Kien se jilgħab it-tim ta’ Sousse u kienu jafu li ser jirbħu – għax kellhom punti iżjed minn kulħadd.
Konna l-mistiedna tal-president tal-klabb u, biex nikkuntentawh, morna l-familja kollha.
Libbsuna flokk bil-wiċċ ta’ wieħed mill-plejers u kitba bl-Għarbi li għadni sal-lum ma nafx xi tfisser.
Kull meta jiskurjaw, bdejna ngħajtu u nċapċpu bħal ta’ ħdejna.
Naf żgur li rebħu u wara morna fiċ-ċentru ta’ Sousse niċċelebraw magħhom u kilna ikla ħut frisk, f’wieħed mill-aqwa ristoranti ta’ Sousse.
La qed nitkellmu fuq il-futbol, staqsejt u tlabt xi tagħrif dwar il-klabb ta’ Ħal Balzan, peress li bħalissa huwa fil-Premier Division.
Mort mal-ewwel f’ras il-għajn – Alfred Cardona 5/10 li, barra li kien jilgħab ma’ Ħal Balzan u għal ħafna żmien kien kowċ ta’ Birkirkara, hu intiż ħafna fil-futbol.
B’dan kollu hu ma xtaqx ma jikkonsultax ma’ ikona oħra tal-klabb Balzani – Frank Monreal, membru tal-kumitat għal aktar minn 39 sena u kien jokkupa ħafna karigi, fosthom bħala l-editur tal-pubblikazzjoni eċċellenti f’għeluq il-75 sena mit-twaqqif tal-klabb fl-2012.
Il-klabb ta’ Ħal Balzan twaqqaf fl-1937 minn grupp ta’ żgħażagħ dilettanti, kollha minn dan ir-raħal.
L-ewwel President kien Emanuel Brincat, Ġorġ Pace kien Segretarju u Manwel Pace kien il-Kaxxier.
Sintendi dawn u l-plejers tagħhom kienu kollha dilettanti u qatt ma ħolmu li xi darba xi ħadd għad jitħallas is-somom li jitħallsu l-plejers tal-lum.
Wisq anqas li mat-tim ta’ Ħal Balzan għad jiġu jilagħbu plejers mill-Brażil, il-Kolumbja, l-Italja, il-Moldovja, is-Serbja u l-Montenegro.
Illum wieħed biss, Shawn Cipriott, hu Balzani, għalkemm hemm xi erbgħa jew ħamsa oħra Maltin.
Mill-bqija kollha barranin, wara kollox bħat-timijiet Maltin kollha.
It-tim ta’ Ħal Balzan dam 50 sena fir-Raba’ Diviżjoni u dak iż-żmien kien hawn tfal mir- raħal dilettanti veri – ‘it-tfal ta’ Lonza u Valent!’.
Fosthom l-aħwa Bonello ta’ Lonza taż-Żejt, Lolly Fekika ta’ Valent Borg, Victor ta’ Venven, Leli ta’ Rakela, Nenu u Ġanni Mallia, Ġużi l- Buxaw, in-Nappa, Lonzu ta’ Qilla u ħafna oħrajn; ma nistax insemmi lil kulħadd mingħajr ma ninsa lil xi ħadd tul dawn id-disgħa u sebgħin sena.
6/10 Kieku kellhom jiġu lura l-membri tal-ewwel tim tal-Balzan Youths kienu jkunu kburin bis-suċċessi li qed jagħmel it-tim tal-lum.
Jiena żgura li s-sena d-dieħla ser niċċelebraw kif jixraq il-birthday tal-klabb.
Mill-futbol ser immorru għan-nostalġija.
Infakkarkom ftit fil-passatempi li kellna f’żgħożitna.
L-ewwel nett tfulitna kienet iddur madwar l-għaqdiet tal-Knisja, fosthom il- Mużew u l-Azzjoni Kattolika.
Ħaġa li llum naqset hi l-mixja fil-kampanja.
Ma konniex immorru ’l bogħod wisq – sa Tal-Mirakli, Ħal Lija, l-Iklin u Tal-Balal, Birkirkara.
Dak iż-żmien, dawn kienu kollha raba’.
Meta bdejna nitfarfru, bdejna noħorġu mir-raħal waħedna sa Birkirkara, bl-iskuża li ser insewwu xi żarbun għand xi skarpan jew għal xi xirja mingħand l-ispiżjar.
Wara konna nixtru xi borża ċips minn ħanut fi Triq Papa Piju XII, ħdejn il-pompa tal-petrol ta’ Falzon.
Għal xi pasta tajba konna nibqgħu tilgħin ħdejn ir-Roxy, għand Speditu.
Kbirna ftit ieħor (madwar sbatax-il sena) u bdejna mmorru l-Belt nippassiġġaw fi Strada Rjali.
Konna nirkbu l-karozza ta’ Ħal Lija, li kienet ħamra bil-faxx abjad, u nħallsu żewġ soldi.
Kienet tieqaf fuq Kastilja fejn illum hemm il-Kavallier ta’ San Ġakbu.
Biex intawlu l-mixja, mill-Belt konna nimxu sal-Furjana u nieħdu kafè u pasta għand Ta’ Londra (London Bar), li kien fl-aħħar kantuniera ta’ Triq Sant’Anna, fejn illum hemm l-Iljun.
Meta bdejna ninnamraw, bdejna noħorġu għalkollox mill-Belt.
Daqqa Tas-Sliema u daqqa l-ajruport, fejn kien għadu kif fetaħ ħanut tal-kafè li kellu kwartett mużikali, u kienet xi ħaġa ġdida li tiżfen ma’ banda ‘live’, meta mhux tieġ.
Kien żmien ir-Rock and Roll u, 7/10 minħabba li kienet xi ħaġa ġdida, dawk li kienu jiżfnuh, jaqbżu u jgħollu d-dublett, kienu meqjusa bħala ‘nies ħżiena’.
Għalhekk ta’ sikwit kienu jugżawni lil missieri jew lill-Kappillan.
Issa kellna lambretta u ma konniex immorru bil-karozza tal-linja – u dan ukoll kien skandlu, li tfajla tirkeb fuq mutur – u iżjed u iżjed bil-qalziet, flok dublett! Fuq kollox, aħna l-bniet konna marbutin li nkunu d-dar fit-tmienja għax sa ‘tal-imwiet’ suppost kellna nkunu nġbarna.
L-ewwel darba li mort nara film man-namrat, lanqas rajnieh kollu, għax kien jispiċċa fit- tmienja.
Jien qabadni ġenn biex nitilqu ’l barra ħa nilħqu l-karozza tal-linja għal Ħal Balzan – madwar kwarta kollox – għax dak iż-żmien kien hawn ftit traffiku.
Normalment iċ-ċinemas tal-Belt u Tas-Sliema kienu juru l-istess film, fis-sagħtejn, fl-erbgħa, fis-sitta u fit-tmienja.
Dan tal-aħħar żgur qatt ma mort u tas-sagħtejn kien ikun l-aktar għat- tfal.
Iċ-ċinema kien popolari ħafna mal-koppji żgħażagħ għax konna nisirqu xi bewsa fid- dlam.
Iżda kien ukoll id-divertiment tal-familji.
Kważi f’kull belt jew raħal kien hemm sala tat- talkies, kif konna nsejħulu.
Ġo Birkirkara biss kien hawn tliet swali – il-Prince fil-Wied quddiem il-knisja ta’ San Pawl; ir-Roxy ftit ’il fuq, ħdejn il-venda; u l-Metropole ħdejn l-iskola.
Dan kien l-iżjed modern u fis-sajf kellu s-saqaf jinfetaħ.
Il-Belt u Tas-Sliema wkoll kellhom xi erba’ swali kull wieħed.
Issa li bdejna nikbru ma baqgħetx biss il-festa tar-raħal bħala l-iżjed avveniment kbir fis-sena tagħna.
Bdejna nduru l-festi, l-ewwel tal-viċin, bħal ta’ Ħal Lija, Birkirkara u Ħ’Attard.
’Il quddiem, meta kellna l-lambretta bdejna nħufu ma’ Malta kollha.
Iżda f’qalbna baqgħet dejjem il-Lunzjata.
[Silta adattata minn “Tentufiet mill-Imgħoddi” ta’ Lina McCarthy] 8/10 3.
IL-QANFUD – Leġġenda mil-Libja Il-qanfud ma kienx minn dejjem.
Meta wieħed kien joħroġ mill-belt ta’ Tripli kien jiltaqa’ ma’ sriep moħbijin qalb is-siġar kbar tal-ewkaliptus, eluf ta’ nagħaġ u mogħoż igiddmu l-ftit ħaxix li kien jinbet madwar il-blat, kien jinstema’ l-għajjat tax-xakall imġewwaħ fil-ħin ta’ filgħaxija, meta kien joħroġ mill-moħba jħuf, ifittex ġrieden, għasafar u fniek ħalli jtaffi l-ġuħ.
Imma qniefed xejn.
Jum fost l-oħrajn Ben Saħib, raġel fuq il-ħamsin, erħielha għal għand il-fejjieq tar-raħal u talbu jtih xi ħaġa biex ifiq mill-qabda briegħed li kienu qegħdin jikluh.
II-fejjieq ħalla lil Ben Saħib jistenna taħt is-setaħ ta’ daru, sakemm daħal ġewwa jfittex xi ħaġa għal dak ir-raġel li kien mar jitolbu.
“Hawn, ħabib,” qallu l-fejjieq, meta reġa’ lura fuq is-setaħ b’moxt f’idejh.
“Se nagħtik dan il- moxt biex ifejqek mill-briegħed.
Qis li malli tħossok imfejjaq, terġa’ ġġibhuli lura malajr.
Dan li ser nagħtik huwa moxt tal-avorju.
” Ben Saħib laqa’ l-moxt li tefagħlu l-fejjieq u, wara li wiegħdu fuq li wiegħdu li kellu jġibhulu ma jdumx, tefgħu fil-but tal-ġallaba u telaq.
Għaddew jumejn u għadda xahar.
Ben Saħib kien imfejjaq għalkollox mill-marda li kellu, imma lanqas ħsieb li jroddu lura.
“Dak raġel għani ħafna,” kien joqgħod iħammem waħdu, “u l-moxt għad jista’ jiswieli.
Min jaf jekk il-briegħed ifettlilhomx jerġgħu jaqbdu miegħi u ma jħallunix bi kwieti! Sa marti kienet se titlaqni minħabba fihom!” Sadattant il-fejjieq baqa’ jistenna li xi darba dak l-imbierek ta’ moxt jasal.
Tul iż-żmien li kien għand Ben Saħib, kienu marru ħafna nies jitolbuhulu.
Imma ma kellux ħliefu.
U kien qed jitlef 9/10 flus u klijenti.
Sa fl-aħħar kellu, bħal ħmar, imur ifittxu hu.
“Is-sliem għalik, ħabib tagħna,” bdielu l-fejjieq meta Ben Saħib fetaħlu l-bieb.
“Fiex nista’ naqdik, sieħeb?” wieġbu Ben Saħib, imriegħex malli lemħu quddiemu, u għamel tabirruħu li lanqas kien jafu.
“Ġejt biex nieħu lura l-moxt li kont sliftek xahar ilu ħalli tfiq mill-briegħed.
X’kien li bqajt ma ġibtux wara li fiqt?” issokta l-fejjieq.
“X’moxt hu, sieħbi?” gideb Ben Saħib bħal bniedem miblugħ.
“Ikolli ngħid li ħadt xi żball, tafx! Sa fejn naf jien, qatt ma ħadt xejn mingħandek!” “Tiġix tgħidli li mhux inti kont li ġejt titlobni xi ħaġa biex tfiq mill-briegħed, u jiena tajtek moxt tal-avorju! M’għedtlekx biex iġġibhuli lura malli tfiq?” “Hemm Allah xhud li jien ma ħadt ebda moxt mingħandek!” issokta jigdeb Ben Saħib, jerfa’ dirgħajh ’il fuq.
“Naħseb iktar hemm Allah xhud tal-gideb tiegħek”, issokta l-fejjieq, imdagħdagħ quddiem dik ix-xhieda falza.
“U Allah se jagħtik dak li ħaqqek, ħabib!” Il-fejjieq bilkemm kien għadu lissen dawk l-aħħar kelmiet, li l-moxt, li Ben Saħib kellu moħbi f’ħobbu, ma qabadx itella’ s-snien li bdew iduru ma’ dahru kollu.
F’inqas milli wieħed jista’ jaħseb, Ben Saħib inbidel f’qanfud.
U tant staħa, li llum ukoll, kull meta jiltaqa’ ma’ bniedem jew annimal, jinbaram fih innifsu u jaħbi wiċċu bejn riġlejh ħalli ma jingħarafx.
[Leġġenda meħuda u adattata mill-ktejjeb L-annimali jitkellmu, 1984] 10/10.
Id-Dipartiment tal-Malti IL-FAKULTÀ TALARTI Settembru 2019 Kodiċi: Taqsimastudju: Letturi: Data: Ħin tal-eżami: MAL 1030 Ir-Regoli tal-Kitba Maltija fil-Prattika 1 Dr G.
Farrugia, Prof.
M.
Mifsud, Dr O.
Vella It-Tnejn, 4 ta’ Settembru, 2019 10:00 – 12:05 F’dan l-eżami l-istudenti ma jistgħux jużaw dizzjunarji jew kotba oħra.
Wieġeb iż-żewġ taqsimiet.
A.
Sib l-iżbalji ortografiċi f’dawn it-tliet siltiet, ħożż sing taħthom u kkoreġihom billi tikteb il- kelma sħiħa fil-verżjoni t-tajba bl-aħmar fl-ispazju ta ’fuqhom.
[90 marka] Silta 1 IL-KAPPELL TA ’ZOLLI Wenzu kien qiegħed fuq siġġu ħdejn il-bieb jilgħaq ix-xemx, bil-pipa f'ħalqu, idejh fuq żaqqu, b’rasu ’l fuq imserrħa mal-ħajt u b’maktur imxaqleb għal fuq għajnejh biex itaffilu t- tagħmix tax-xemx ta ’Marzu.
Fuq naħa waħda tiegħu taħt is-siġġu, Lelluxu, il-qattus fessud ta’ Rożi, kien qiegħed bis-solennità kollha jagħmel iċ-ċerimonja tal-ħasla b’siequ ta’ wara ’l fuq qisha xemgħa, u bi lsienu tiela’ u nieżel jilgħaq ’il żaqqu.
Fuq in-naħa l-oħra kien hemm Friefet, il-kelb fox terrier ta’ Ġakbu s-sagristan, mimdud għal tulu, b’għajn waħda l-ħin kollu fuq Lelluxu, għal li jista’ jinqala’.
Wenzu kien għadu kif kiel ikla ful bit-tewm tagħqad fuq id- difrejn (għax bħala koka Rożi ma kienet iċċediha ’l ħadd), imsoqqija bi flixkun minn dak li Kurun kien iwarrab għall-ħbieb tal-qalba.
Kien bil-ħsieb li jiddiġerixxi l-ikla bil-kwiet li Wenzu ħareġ ħdejn il-bieb u qagħad f’dik il-ħemda, jiġbed nifs wara nifs mill-pipa.
Wara ftit in- nifsijiet kulma jmur aktar bdew jitbiegħdu, u Wenzu beda jintilef f’nagħsa l-aktar ħelwa, u l- 1 pipa bdiet taqagħlu minn ħalqu, meta f’daqqa waħda leħen ta’ qroqqa qajmu b’ħasda: “Wenz, Rożi ġewwa?” Wenzu għolla l-maktur minn fuq għajnejh, bexxaq għajn waħda, u dak li ra, ma riedx jemmnu.
Bexxaq l-għajn l-oħra, u t-tieni dehra m’għoġbitux aktar mill-ewwel.
Berraq għajnejh it-tnejn f’salt, u qalbu għamlet qabża u kważi tħabblet fi griżmejh.
Għorok għajnejh u reġa’ ħares.
Il-viżibilità kienet tajba.
Le, li kellu quddiemu ma kinitx viżjoni – kienet tabilħaqq Zolli, l- akbar xewka li kellu f’ħajtu.
Imma dak li ma ħalliehx jemmen ’l għajnejh, u ġiegħlu jaħseb li moħħu kien tilef xi skorfina, ma kienx il-wiċċ ta’ Zolli, li Wenzu kien ixebbhu ma’ ħobża ta ’ Malta, b’għajnejn li kienu qishom żewġ bżariet suwed, imnieħer qisu patata u ħalq li ma kienx ħlief linja qisha maqtugħa b’sikkina, li kienet tibda minn widna, tgħaddi u tistaħba taħt imneħirha, u tispiċċa ħdejn l-oħra.
Lanqas kien xagħarha, li Zolli kienet tkebbeb fuq rasha f’żewġ saffi bħal qargħa ħamra żgħira mrikkba fuq qargħa ħamra mdaqqsa, li qanqal lil Wenzu bħalma terremot iqanqal pajjiż.
Li ħasad lil Wenzu kien il-fatt li dawk iż-żewġ qargħat ħomor, minflok ma kienu, bħas-soltu, ikkupplati b’għonnella qisha qlugħ f’riħ fil- poppa, kienu mkebbin ġo kappell enormi roża, bil-faldi jperpru fiż-żiffa qishom ġwejnaħ ta ’ gawwi, bil- koppla twila u ppuntata, imdawra frott u fjuri.
Malli Wenzu ġie f’tiegħu beda jrodd is-salib.
“Mela qiegħed tara x-xitan?” staqsietu Zolli.
“Dażgur, qed nara lilek!” weġibha Wenzu.
“Mur ħares lejn il-mera,” qaltlu pronta pronta Zolli, “u tara l-kap tagħhom.
” 2 Dak il-ħin żewġt itfal li kienu lemħu mill-bogħod lil Zolli b’dak il-kappell fuq rasha qisu l- wirja ta ’fjuri u frott li ssir fl-Imnarja, u li kienu raw kif għamlu u serqu żewġ bajdiet minn taħt il-qroqqa li nannithom kellha taħt it-taraġ, waslu sa ftit bogħod mid-dar ta‘ Wenzu u waqfu.
Xena bħal dik li kien hemm fuq ras Zolli, dehrilhom, ma kienx ta ’min iħalliha tgħaddi mingħajr l-unuri li kienu jistħoqqulha.
Waqfu u kkalkulaw il-bogħod u l-mira.
“Fajjarhielha, ħi!” qal wieħed lill-ieħor, “ara tiegħi sejra.
” Wenzu, li kien irpilja mill-ħasda, meta ra lil Zolli titmasħan b’dak il-kappell jixxejjer mat- tixjir ta’ rasha u l-fjuri u l-frott jimminaċċjaw li jaqgħu minn mument għal ieħor, infexx f’daħka kbira li iżda waqfet f’salt xħin l-ewwel bajda, immirata b’sengħa li ma tiżbaljax, żgiċċat ħafif ħafif minn fuq il-koppla tal-kappell ta‘ Zolli, inkisret ftit, u spiċċat il-karriera tagħha f‘ħalq Wenzu.
Kien għadu bilkemm sparaha ’l barra b’għajta ta’ barri ferut, xħin it- tieni bajda, li kienet ħarġet minn id aktar imgħallma, ħadet lil Zolli paqq fuq għonqha u nfaqgħet u tferrxet mal-erbat irjieħ qisha murtal tal-ftuħ.
Dan kollu ġara f’kemm trid biex tgħid ‘Ġieżu Marija’.
Għal nofs mument, tant Wenzu kemm Zolli baqgħu miblugħin qishom żewġ ħutiet maqbudin f’sunnara, b’ħalqhom miftuħ u għajnejhom imberrqin u mqabbżin ’il barra xiber.
L-ewwel li ġiet f’tagħha kienet Zolli li, billi ma setgħetx tkun taf minn fejn kien ġej dak il- bombardament, naturalment waħħlet f’Wenzu u fajritlu daqqa ta’ ponn taħt geddumu li ħaditu għal għarrieda u qalbitu għal fuq Friefet, li naturalment waħħal fil-Lelluxu u ħebb għalih.
Lelluxu kien pront tella’ dahru bħal dahar ta’ ġemel, qajjem sufu, kixef snienu, u b’leħen tal-biża’ bagħat lil Friefet isaqqi l-ħass.
Lelluxu u Friefet kienu qegħdin iħarsu lejn xulxin bil-herra u jinkurlaw kif jafu huma, xħin Wenzu, minxur fl-art jogħrok geddumu wara 3 dik id-daqqa, ħataf lil Zolli mill-pexxun u qalibha.
It-twerżiq ta’ Zolli, l-għajjat ta’ Wenzu, l-inbiħ ta’ Friefet u t-tnewwiħ ta’ Lelluxu qajmu r- raħal min-nagħsa ta’ waranofsinhar.
L-ewwel spettaturi kienu, naturalment, iż-żewġt itfal li kienu ssuttawhom.
Warajhom waslu Ġakbu s-sagristan, Gori l-gabillott, Kurun tal-inbid, l- ispiżjar u s-Sur Ġiżmond, u magħhom qabda nisa, irġiel, tfal u klieb.
Daru dawramejt ma’ Wenzu u Zolli, min ikeskes minn hawn, min jinbex minn hemm.
Rożi, imqajma mill-isbaħ raqda, kebbet rasha f’xall u ħarġet fil-gallarija.
Malli rat dak il- pandemonju kollu daħlet ġewwa, qabdet friskatur li kien mimli bl-ilma, reġgħet tfaċċat bih, u bla kumplimenti ta’ xejn battlitu fuq dik il-geġwiġija.
Kos, il-ħajja x’kull ċajta jkollha lesta għalina! Min kellu jgħidlu lil Wenzu, waqt li kien qiegħed jilgħaq ix-xemx, b’ikla ful bit-tewm u flixkun inbid f’żaqqu bla ebda ħsieb itaqqallu moħħu, kuntent daqs papru li sab l-ilma, x’kien hemm lest għalih? U dan kollu, għaliex lil Zolli kienet ġietha l-idea rivoluzzjonarja li tilbes kappell! (Adattata minn Id-dinja ta ’Wenzu u Rożi taĠ ’orġ Zammit) 4 Silta 2 It-tabakk huwa l-kawża globali ewlenija ta’ mard u mwiet li jistgħu jiġu evitati.
TPEJJIPX – TUŻA L-EBDA FORMA TA’ TABAKK It-tabakk huwa wkoll il-kawża ewlenija tal-kanċer.
It-tipjip huwa l-iktar forma ta’ użu mit- tabakk li tagħmel ħsara, tant li jġib miegħu l-ikbar sehem ta’ mard marbut mat-tabakk.
It- tipjip tas-sigaretti joqtol iktar min-nofs ta' dawk li jpejpu għal tul ta’ żmien.
Kull sena, l-użu tat-tabakk jikkawża madwar 6 miljun mewta u iktar minn nofs triljun dollaru fi ħsara ekonomika madwar id-dinja.
Huwa stmat li t-tabakk se joqtol sa biljun ruħ dan is-seklu jekk ma tiġix implimentata malajr il-Konvenzjoni ta’ Qafas dwar il-Kontroll fuq it-Tabakk (FCTC) tal-Organizzazzjoni Dinjija tas-Saħħa (WHO).
Fl-Ewropa, id-Direttiva riveduta dan l-aħħar dwar il-Prodotti tat-Tabakk tispeċifika r-regoli li jikkontrollaw il- produzzjoni, il-preżentazzjoni u l-bejgħ ta’ prodotti tat-tabakk u prodotti oħrajn relatati, bil- ħsieb li jiġu armonizzati d-differenzi bejn il-pajjiżi fi kwistjonijiet li għandhom x’jaqsmu mal- kontroll tat-tabakk u tiġi salvagwardata s-saħħa pubblika.
Ma hemm ebda mod sikur kif tuża t-tabakk, u t-tipjip huwa l-iktar mod perikoluż peress li l-ikbar riskju ta’ kanċer ġej mill-ħruq tat-tabakk jew it-tipjip tat-tabakk minħabba li ħafna mis-sustanzi tossiċi, inklużi sustanzi karċinoġeni, jinħolqu matul il-proċess ta’ ħruq.
It- tabakk, speċjalment id-duħħan tiegħu, jikkaġuna tipi differenti ta’ kanċer.
It-tipjip tat- tabakk jikkaġuna wkoll il-kanċer f’dawk li ma jpejpux imma jieħdu d-duħħan tat-tabakk man- nifs mingħand dawk li jpejpu.
Ir-riskju ta’ kanċer tal-pulmun huwa mal-għoxrin darba ogħla fl-irġiel u n-nisa li jpejpu meta mqabbla ma’ dawk li ma jpejpux.
Ir-riskju jikber iktar ma jiżdied in-numru ta’ snin li l- individwu jkun ilu jpejjep, in-numru ta’ sigaretti li jpejjep kuljum, u l-età ta’ meta jkun beda 5 jpejjep.
Fl-Ewropa huwa stmat li t-tipjip jikkawża 82% tal-każijiet ta’ kanċer tal-pulmun.
L-effetti negattivi tat-tabakk jiżdiedu bil-konsum tax-xorb alkoħoliku u anki f’ċerti xogħlijiet li jesponu lill-ħaddiema għal aġenti oħrajn li huma magħrufin li jikkaġunaw il- kanċer, pereżempju l-ażbestos.
Bil-konsum tal-alkoħol u t-tipjip, ir-riskju tal-kanċer tal- kavità orali, il-farinġi, il-larinġi u l-esofagu jiżdied b’mod sostanzjali, jiġifieri t-tipjip u x- xorb alkoħoliku jżidulek ir-riskju tal-kanċer iktar mit-tipjip waħdu.
L-evidenza xjentifika turi b’mod konklużiv li r-riskju tal-kanċer jonqos wara li tieqaf tpejjep f’kull età, iżda iktar ma tkun għadek żgħir meta tieqaf, iktar se tibbenefika.
Bħala medja, dawk li jpejpu jitilfu tal-inqas 10 snin ħajja meta mqabblin ma’ dawk li qatt ma pejpu.
Il-waqfien mit-tipjip qabel l-40 sena jnaqqas ir-riskju tal-mewt minħabba t-tipjip b’madwar 90%.
Qatt mhu tard wisq biex tieqaf tpejjep; il-waqfien f’kull età jnaqqas ir-riskju tal-mewt meta mqabbel ma ’min jibqa ’jpejjep.
Il-waqfien mit-tipjip għandu wkoll benefiċċji evidenti oħrajn fuq is-saħħa tagħna.
Hemm bosta affarijiet li jistgħu jagħmlu dawk li jpejpu biex iżidu l-possibilitajiet tagħhom li jirnexxilhom jieqfu għalkollox.
L-aħjar evidenza turi li dawk li jużaw taħlita ta’ appoġġ farmakoloġiku u komportamentali għandhom erba’ darbiet il-probabilità li jieqfu għalkollox meta mqabblin ma’ dawk li ma jużaw ebda appoġġ.
Dawk li jużaw metodu wieħed biss minn dawn xorta waħda aktarx li jieqfu jpejpu kompletament.
L-iktar strateġiji ta’ appoġġ farmakoloġiku effettivi li huma użati spiss jinkludu t-terapija b’sostitut għan- nikotina (NRT), il-vareniklina u ċ-ċitisina.
Bħalissa, iċ-ċitisina hija disponibbli fl-Ewropa Ċentrali u tal-Lvant biss.
L-appoġġ fl-imġiba jinkludi assistenza dwar strateġiji prattiċi biex timmaniġġja l-istress, tkisser id-dipendenza, gwida fuq kif tuża l-NRT, u kif tkampa bil-kilbiet u s-sintomi tal-astinenza.
Dan it-tip ta’ appoġġ jista’ jingħata wiċċ imb wiċċ jew permezz 6 ta’ mezzi bħat-telefown, is-sistema ta’ messaġġi bit-telefowns ċellulari, jew fuq l-Internet.
L- ispiżjara, it-tobba tal-familja jew professjonisti oħrajn tal-kura tas-saħħa jistgħu jiffaċilitaw l- aċċess għal dan it-tip ta’ appoġġ.
Azzjoni oħra li ssostni l-astinenza mit-tipjip hija l-użu ta’ dar li fiha ħadd ma jista’ jpejjep.
(Adattata mis-sit https://cancer-code-europe.
iarc.
fr/index.
php/mt/12-il-mod/tabakk/4464) Silta 3 IL-BELLIEGĦA Fi tfulitu kien spiss jiġi jittawwalli.
Kien jiftaħ l-għatu tal-bir, jixxabbat ’ l isfel u jgħidli “Baaa!” U jiena kont inwieġbu lura: “Baaa!” Kont ngħid f’qalbi, “Dat-tifel għad xi darba nisirqu!” Kellu barmil ċkejken tal-baħar, kollu tpinġija ta’ ħut u arzell.
Fettillu jorbtu ma’ biċċa spaga u jipprova jtella’ l-ilma bih.
Imma l-ispaga ma felħitx it-toqol tal-ilma.
u sraqthulu.
Beda jibki u mar jiġri jġib ir-rampila.
Imma ma ħallejtux jieħdu lura.
Hawn għadu għandi, imsaddad u mmermer, bl-arzell u l-ħut ifittxu l-ilma baħar għalxejn.
Darba oħra, mid-dehra, ma kienx qed jistudja biżżejjed.
Kont smajt lil missieru jirrabja miegħu u jgħidlu li qed jaħli wisq ħin jilgħab b’dawk l-imgħarrqin suldati taċ-ċomb li kienet tatu zitu.
U meta t-tifel beda jtawwal ilsienu, il-missier kien tilef sabru.
Fetaħ l-għatu tal-bir u qallu: “Min ma jismax bis-sewwa, ikollu jisma’ bid-dnewwa!” U s-suldati niżlu jiġru ħdejja u minn ġellieda felħana spiċċaw bugħaddasa mitlufa.
Imbagħad it-tifel ġie jittawwalli, jibki u jolfoq.
U jiena bkejt miegħu.
Għaddew tliet snin jew erbgħa u t-tfajjel beda jitfarfar.
Dakinhar li reġa’ ġie jittawwalli ma kienx qed jibki u jolfoq.
Kien jidher imbeżża’.
Ta daqqa t’għajn madwaru u f’leħħa ta’ berqa xeħitli rigal.
Arloġġ tal-polz.
Baqa’ jħares lejja biex jaċċerta ruħu li lqajt ir-rigal li offrieli.
u blajtu.
U meta ħarist sewwa f’għajnejh qrajt l-istorja kollha.
Kien arloġġ ta’ 7 missieru.
Fettillu joħodhulu biex jippruvah ftit mal-polz tiegħu.
Żelaqlu minn idu u l-ħġieġa saret frak.
U waqt li l-arloġġ iltaqa’ mal-barmil u s-suldati, il-minutieri waqfu fuq is-sagħtejn u kwart, u jiena rġajt ħarist f’għajnejh u għedtlu: “Tinkwetax, tfajjel.
Jiena nostorlok is-sigrieti tiegħek kollha.
Bħalma għadni nostor is- sigrieti t’ommok.
” Dik ukoll, snin twal ilu, kienet ġiet tittawwalli mwerwra.
Kellha f’idha kaxxa tal-landa u qabel ma xeħtithieli, fetħitha biex tagħti l-aħħar daqqa t’għajn lil dawk l-ittri għeżież.
U qrajt il-ġrajja kollha fil-biża’ t’għajnejha.
Issa li l-maħbub tagħha kien abbandunaha, riedet tara kif teħles minn dawk l-ittri.
Ma riditx li jiġu f’idejn żewġha.
Kienet se taħraqhom, imma ma kellhiex qalb tixħethom l-infern.
Rassithom ġo kaxxa tal-landa u tathomli.
U, l-istess bħalma għamel binha snin wara, qagħdet tħares lejja u lejn is-sigriet li kienet fdatli.
Għaddew is-snin u t-tfajjel kiber u xjaħ u kont ili għomor ma narah.
Iżda dan l-aħħar reġa’ ftakar fija.
Ħa drawwa jiġi jiftaħ l-għatu tal-bir u joqgħod jittawwalli.
U meta nħares f’għajnejh u nara fihom sensiela twila ta’ eleġiji, nibda ngħidlu: “Din x’ħajja hi li qed tgħix? Ejja għandi u nnessik kollox!” Imma t-tfajjel-xwejjaħ kien jagħlaqli l-bieb f’wiċċi u nibqa’ nisimgħu jokrob ħdejn il- ħerża tal-bir.
U hemmhekk sabuh imgeddes il-ġirien meta kienu ilhom xi ġranet ma jarawh.
U jiena bkejtu wkoll u b’qalbi maqsuma għedtlu: “Għax ma ġejtx għandi? Kont nerġa’ nostorlok is-sigrieti tiegħek.
Kont illaqqgħek mas-suldati taċ-ċomb, mal-barmil tal-ħut u l-arzell u mal-arloġġ li għadu wieqaf fuq is- sagħtejn u kwart.
U fuq kollox, kont niftaħlek il-kaxxa tal-landa u ngħidlek min kien missierek tassew.
” 8 (Adattata mill-kitba ta’ Trevor Żahra “Il-Belliegħa”) 9.
L-UNIVERSITÀ TA’ MALTA IL-FAKULTÀ TAL-ARTI IL-KORS TAL-QARI TAL-PROVI BIL-MALTI 2012-13 MAL 1030 Ir-Regoli tal-Kitba Maltija fil-Prattika 1 L-Erbgħa 4 ta’ Settembru 2013 (9:15 – 11:15) NOTA: F’dan l-eżami l-istudenti ma jistgħux jużaw kotba.
Wieġeb iż-żewġ taqsimiet.
A.
Sib l-iżbalji ortografiċi f’dawn iż-żewġ siltiet, ħożż sing taħthom u kkoreġihom billi tikteb il-kelma sħiħa fil-verżjoni t-tajba bl-aħmar fl-ispazju ta’ fuqhom.
Silta 1: Solitudni [90 marka] [Adattata minn Samuraj ta’ Frans Sammut] Mhux fit-triqat kollha tar-raħal kien inqata’ d-dawl.
Il-bozza kbira tiżen tliet wiżniet ta’ taħt it- tieqa ta’ Samwel kienet fl-għors tagħha ddawwal it-triq għat-tul ta’ tefgħa ta’ ġebla.
U l-faċċata tad-dar tiegħu kienet qisha stampa żgħira fuq sfond skur f’kartolina tal-Milied.
Li jonqos kienet il-kesħa li twebbes il-qtar tax-xita fi blalen żgħar donnhom ġmiemen bojod.
Bejn li ma setax jorqod, bejn id-dawl tat-tieqa u t-trambil tax-xita, it-travi kien għaddhom mill-anqas għaxar darbiet.
Xħin imbagħad xeba’ jgħoddhom, beda jżomm idu l-leminija fuq imnieħru u jistħajjel li qed jgħaddi sebgħu l-werrej matulhom u bejniethom.
Imbagħad beda jqabbżu minn fuqhom bħaż-żwiemel tal-Marsa li jaqbżu x-xatbiet tat- tiġrija.
U xħin xeba’ minn dawn id-drawwiet ta’ tfulitu, baqa’ jħares lejhom mimdudin, jerfgħu fuqhom it-toqol tat-torba tal-bejt.
Donnu għer għalihom.
Dmirhom kienu jagħmluh bla ħsieb xejn.
Ma jgemgmu qatt.
La jafu b’xift jew b’sahra bi ħlas doppju u lanqas b’azzjoni industrijali.
Kienu ħiemda, mimdudin ħdejn xulxin bħal żewġ koppji maħbubin fuq friex wieħed.
Tal- ewwel mix-xellug qatt ma ra lil tat-tielet, minn meta tqiegħdu f’posthom żmien ilu, u tat-tieni 1/8 qatt ma ra lil tal-ewwel mil-lemin.
Ħdejn xulxin u donnhom imbiegħda mili sħaħ.
Iżda xorta henjin fis-solitudni.
Hu wkoll kien waħdu.
Kien jaħseb għal rasu u l-għejxien dejjem qalgħu.
Min-nies qatt ma stenna xejn.
La mogħdrija, la għarfien, la għajnuna, la faraġ, la sliem, xejn.
Iżjed kien jibża’ minnhom, mill-ħarsa f’għajnejhom, ħiemda, taħbi ġuħ kannibalesk.
La kien jafdahom u lanqas imil fuqhom.
Il-gidma tagħhom kienet tbeżżgħu u f’għajnejhom u fi kliemhom ma kienx jilmaħ għajr il-għatx għall-gidma.
Kien waħdu iva, iżda ma kien bżonn ħadd.
Bħat-tigra tal-masġar.
Kellu jterraq il-mogħdija mħattba tal-ħajja u jiftaħ għajnejh mit-twegħir tal-ħofor nofshom mistura u l-liwjiet f’daqqa u l-għawġ li jfiġġ minn warajhom.
B’ħiltu biss ried ikun b’seba’ mitt għajn mill-ħurrieq għoli u l-għollieq moħbi taħt il-weraq bellusi tal-ward.
Ried jimxi pass pass li waħda minn saqajh ma tinqabadx f’xi nassa fommha miftuħ beraħ u x-xdieq tal- ħadid imħejjijin biex jaħfnuhielu.
Xi drabi kien iqabbel ruħu ma’ dak li jġorr il-ktajjen marbuta mal-għekiesi ta’ saqajh, fuq spalltu t-toqol ta’ xifer il-għuda tas-salib, għaddej f’purċissjoni ta’ swied il-qalb.
L-ajru griż solenni u t-toroq imċappsin biż-żebgħa sewda tal-luttu.
U hu għaddej iġorr il-ktajjen imsaddin minn nofs it-triq.
Fuq il-bankini ta’ kull ġenb geġwiġija nies.
Jgħarrex sewwa f’wiċċhom u b’qatgħa kbira jsib li mhumiex jissieħbu fil-luttu bħalu.
Wiċċhom miżbugħ bl-aħmar u fuq imneħirhom ieħor kbir tal-buffi taċ-ċirku.
Ħalqhom beraħ u xofftejhom miżbugħin bl-aħmar jgħajjat imbegħdin minn xulxin.
U jidħku, jidħku.
Iħares f’għajnejhom u jilmaħ ċrieki koħol kbar madwarhom.
U għajnejhom wireċ, ħabba ’l hawn, u oħra ’l hinn.
U waqt li hu, imkerċaħ, jagħti tefgħa wara l-oħra, iġorr il-ktajjen twal u tqal, huma jlegilgu minn fliexken imlewna bl-ilwien kollha tal-qawsalla.
Le, le, m’hawnx agħar milli tagħmel sehem minn purċissjoni li meta taqta’ 2/8 jiesek minn ta’ quddiemek li mhux hemm u tħares lura u ma ssib lil ħadd tintebaħ li qiegħed waħdek u li ma hi purċissjoni xejn.
Iżda fl-istess waqt kien donnu jsib għaxqa fis-solitudni.
Kellha mill-benna tal-għasel li jgħaxxilek griżmejk u jaħraqhomlok.
U ġieli ma ħassux jgħir għan-nies ta’ fuq il-bankini bil- karti mlewnin li jwaddbu għal ras xulxin f’karnival barra minn żmienu.
Imbagħad jiġuh waqtiet bħal-lejla meta jħossu donnu travu fi friex wieħed ma’ oħrajn, imbiegħed minn ta’ ħdejh, la jmisshom u lanqas iħoss il-ħtieġa jew ix-xewqa li jmisshom.
U fuqu, bħalma jittama li fuqhom ukoll, it-toqol tat-torba u tal-kaptelli.
Jekk l-oħrajn jiżfnu u jixxalaw, hu ma jafx jagħmel bħalhom.
jew ma jistax.
Mhix fin- natura tat-tigra li titla’ fuq fergħa u ssaffar jew twerżaq minn zokk għal ieħor f’orġja ta’ ħsejjes grotteski li jinftiehmu biss mit-tjur koroh.
Iżda hu kien tigra? Jekk ma kienx, kien jeħtieġ li jsir.
Ħaġa titpatta b’oħra.
Jekk it-tjur u l-bhejjem il-koroh l-oħra kienu jistmelluh, għaliex ma jagħtihomx għal xiex jistmelluh tassew? Jekk huma torox għall-ħsejjes ġewwiena tiegħu u ma jagħrfuhomx, ma kienx jistħoqqilhom li jisimgħuhom.
Għalhekk l-aħjar li jwaqqafhom u flokhom iħalli biss.
ħdura.
Ħdura għall-ħodor u allaħares jaqgħu taħt idejh għax jigrifhom, jigdimhom, iċarrtilhom laħamhom miżbugħ, iqattagħhom bċejjeċ u jħallihom imxerrdin mal-art għall-bhejjem l-oħra, ħa jagħmlu festa minnhom sa ma taqbadhom indiġestjoni li ġġegħelhom jirriġettawhom u mill-ġdid iħalluhom biċċiet ’l hawn u ’l hinn, kustilji, imsaren, fwied, isdra, għekiesi, għarqbejn u għajnejn mifqugħa, imgeżwrin f’borża.
Dawk it-travi kienu ilhom hemm siekta mill-anqas mija u ħamsin sena.
X’raw, l-injam tagħhom biss jaf.
Raw xtiewi u sjuf bla għadd.
Għandhom mnejn raw id-dnub li ma wettaqx hu u li mbagħad kiber miegħu u għaddieh.
3/8 Silta 2: Charles [Adattata minn L-Olimpijadi tad-Dagħa ta’ Charles Micallef St John] Charles veru kien multimiljunarju u ħadd ma kien jaf eżatt kemm kellu.
Probabbli lanqas hu stess ma kien jaf.
Iżda mhux minn dejjem kien miljunarju.
Anzi beda totalment mix-xejn.
Kien l-akbar minn familja ta’ sbatax-il aħwa, disgħa minnhom bniet.
Minn tfulitu kien imqareb u sa mill-ewwel snin tal-primarja kien jirnexxilu jaħrab mill-iskola tista’ tgħid kuljum.
B’ommu dejjem tqila u b’missieru jaħdem lejl u nhar biex ilaħħaq ma’ familja kbira li bl-għeja kollha li kien ikollu xorta kompla jkabbar, Charles ftit kellu min iżommlu dixxiplina u ta’ seba’ snin kien diġà jiġri qalb il-ftit għelieqi ta’ madwar raħal twelidu, jisraq il-frott u ħaxix u jgħabbih f’karretta biex ibigħu nofs prezz f’raħal ieħor fil-qrib.
In-nies kienu jiggustawh u jixtru mingħandu.
Kien jagħti nofs li jaqla’ lil ommu u n-nofs l-ieħor kien jaħbih f’moħba li ma kien jaf biha ħadd.
Meta beda jitfarfar u kellu dawk it-tnax-il sena biddel “ix-xogħol” tiegħu u ta’ kuljum kienu jintefgħu miegħu tliet subien oħra bejn sentejn u tliet snin akbar minnu, u Alla m’għamilhom għax ħadd ma kien jaf fejn kienu jmorru jħufu.
Iżda minkejja li Charles kien l- iżgħar fost l-erbgħa, ma kienx hemm l-iċken dubju li fosthom hu kien imexxi.
Daqs erba’ snin wara, it-tliet sħabu kienu arrestati mill-pulizija fuq suspett ta’ sensiela ta’ serqiet.
Iżda lil Charles baqgħu ma sabuhx.
Ħadd ma kien jaf x’sar minnu.
Lanqas ommu, missieru u ħutu.
Almenu hekk kienu qalu lill-pulizija meta interrogawhom.
Xnigħat kien hemm kemm trid.
Kien hemm min qal li sħabu kienu qatluh u kien hemm min qal li ommu u missieru kienu ħbewh xi mkien fejn lanqas il-pulizija ma setgħu jsibuh.
It-tliet żgħażagħ inħelsu mill-arrest fuq nuqqas ta’ provi, u għax ma sabulhom xejn milli suppost kienu serqu.
Wara ftit intesa kollox bħalma ntesa Charles ftit tax-xhur wara, kemm 4/8 minħabba li kulħadd kellu l-problemi tiegħu fuq xiex jedha, u kemm minħabba li l-familja tiegħu kienet marret toqgħod f’villa lussuża li nxtrat mingħand miljunarju Sirjan li ried ibigħ malajr u jitlaq minn Malta qabel isibuh tas-servizzi sigrieti ta’ pajjiżu.
Missier Charles kien mexxieha li l-flus biex jixtri l-villa kien rebaħhom bil-logħob tal-powker fuq l-internet.
Milli jidher ir-rebħ baqa’ jsir regolari u ta’ spiss għax lit-tfal, jiġifieri ħut Charles, ħariġhom mill-iskola tal-gvern u daħħalhom f’dawk privati u tal-Knisja, xtara l-aħħar mudell tal-BMW, l-aktar li kien jiswa flus, u rtira mix-xogħol.
Sentejn wara li Charles għeb minn Malta, missieru bagħat għat-tliet ġuvintur sħabu u newlilhom ktieb tal-bank kull wieħed.
“Dawn bagħathomlkom Charles,” qalilhom.
“Kif tistgħu taraw, dawk kontijiet f’bank Żvizzeru u Charles qalli biex ngħidilkom li fi tliet snin żdiedu bl-imgħax.
” Meta fetħu l-kotba tal-bank, it-tliet ġuvintur sabu li l-ammonti depożitati kienu tliet darbiet is-sehem tagħhom ta’ tliet snin qabel.
Sena wara, Charles, issa ta’ dsatax-il sena, tfaċċa Malta għal għarrieda ma’ tfajla Ingliża l-ġmiel tagħha.
Wara li għamel ġimgħa jgawdi lill-familja u ħin twil magħluq f’kamra ma’ missieru jiddiskuti n-negozju, ċempel lit-tliet sħabu u flimkien magħhom għamel daqs xahrejn idur madwar Malta, ikellem nutara, avukati, periti u sidien ta’ proprjetà, u wara ħafna diskussjonijiet u negozjati xtara blokk sħiħ ta’ djar qodma qrib xatt il-baħar.
Ġimgħa wara kien diġà ħalla Malta u sa xahrejn wara d-djar li xtara kienu diġà tbattlu mir- residenti u minnufih beda x-xogħol ta’ twaqqigħ taħt is-superviżjoni ta’ sħabu.
Ix-xogħol tlesta f’ħakka t’għajn u minnufih beda x-xogħol proprju tal-bini, minkejja li permess kien għadu ma ħariġx.
Iżda Charles ma kellux inkwiet dwar dan.
5/8 Kulħadd kien skanta bil-ġmiel ta’ blokk li kien tela’ flok dik il-kruha ta’ djar li kien hemm qabel.
U skantaw aktar kif il-blokk kien għoli ħmistax-il sular ma’ xatt il-baħar.
Is-sitt mitt appartament inbiegħu kollha, nofshom lil negozjanti Maltin u lil Ingliżi li ddeċidew li jirtiraw Malta.
Iżda n-nofs l-ieħor dehru li mtlew minn Sqallin, Amerikani u Russi li kienu jingħalqu xhur sħaħ fl-appartamenti tagħhom u wara ħadd ma jarahom aktar.
Iżda flokhom dejjem kienu jiġu oħrajn li kienu jżommu l-istess rutina.
Għamel żmien, Charles, ma jersaqx Malta.
Kienu ġrew l-għajdut li kien weħel il-ħabs l- Ingilterra, iżda ħadd ma kien fiż-żgur għax tal-familja u ħbiebu ma kienu jitkellmu xejn ma’ ħadd dwaru.
Meta ġie lura Malta wara ħames snin Charles xtara biċċa art enormi kollha xagħri, ħlief għal ftit irqajja’ ħamrija baxxa ’l hawn u ’l hinn u giren antiki li kienu nofshom imwaqqgħin.
Ħafna ħasbuh miġnun meta xtara din l-art li ma seta’ jibni xejn fuqha għax għall-flejjes li ħallas għaliha, dejjem skont x’kienu jgħidu n-nies, ma kienet tajba għalxejn.
Missieru kien jgħid lil min jistaqsih li ibnu kien xtraha għall-kaċċa minkejja li l-istaġuni tagħha kienu nqatgħu għalkollox.
Xhur wara, il-mezzi tax-xandir ħarġu bl-aħbar li ngħata permess għall-bini ta’ lukanda ta’ ħames stilel b’elf u ħames mitt kamra, u daqs erba’ mitt villa fuq l-art li kien xtara Charles, u f’kemm ili ngħid beda x-xogħol tal-bini.
Sadanittant Charles aktar kien jagħmel żmien barra milli Malta u l-amministrazzjoni tal- proprjetà tiegħu ħallieha f’idejn missieru u ħutu li issa kienu saru nies, b’karozzi lussużi, djar il-ġmiel tagħhom u miżżewġin għand familji prominenti.
Darba, waqt laqgħa ma’ negozjanti oħrajn f’lukanda ta’ wieħed minnhom f’Las Vegas, Charles tah attakk qawwi tal-qalb.
Sakemm twassal l-isptar, qalbu kienet diġà waqfet tħabbat u kien biss bix-xokkijiet f’sidru li stejqer.
Wara li għamlu eżamijiet mediċi fit-tul, it- 6/8 tobba ma tantx urew ottimiżmu li Charles kien se jgħaddi wisq għall-aħjar minkejja l- operazzjoni li żgur kellu bżonn.
L-ispeċjalista tal-qalb dam jopera fuq Charles aktar minn sitt sigħat, u ġimagħtejn wara Charles kien diġà jimxi qisu qatt ma kien xejn.
Matul dan iż-żmien kellu ċ-ċans jirrifletti bil-kwiet – kwiet li qatt ma kellu matul is-snin itir minn kontinent għal ieħor jinnegozja u jkabbar il-ġid kbir li akkumula.
F’qalbu qal li kien wasal iż-żmien li jieħu l- ħajja aktar bil-mod.
Bdiet taqbdu nostalġija kbira għal pajjiżu u ġietu x-xewqa li jitlaq il-ħajja mgħaġġla li kien jgħix, isib mara bil-għaqal, jiżżewwiġha u jkollu t-tfal.
Charles qagħad joħodha bil-mod biex jiġi lura Malta.
Titjiriet wisq fit-tul ma kinux jagħmlu tajjeb għal saħħtu.
Beda jivvjaġġa qisu turist, jara l-veduti sbieħ li kienu joffru l-ħafna pajjiżi li kien żar kemm-il darba għan-negozju tiegħu.
Sadattant bena villa daqsiex f’tarf ta’ rdum, dawwarha b’ħajt għoli biex ħadd ma jkun jista’ jittawwal għal ġewwa u tefa’ żewġt iklieb biex jgħassulu l-proprjetà matul il-lejl.
Peress li ma ried l-ebda barrani jidħol f’daru, ħlief dawk il-barranin li kienu jżuruh dwar negozju kull tant żmien, qabbad waħda mit-tfal ta’ ħutu teħodlu ħsieb it-tindif u l-amministrazzjoni tal-kċina.
Iżżewweġ lil oħt wieħed minn sħabu ta’ tfulitu u ftit ftit beda jidra jgħix ħajja pjuttost domestika.
Meta spiċċa fuq is-siġġu tar-roti, u ftit snin wara fis-sodda, Charles xorta baqa’ jikkontrolla n- negozji li kellu, minkejja li wliedu issa kienu aktar qed jagħtu sehem attiv.
Charles spiċċa miet ta’ tnejn u tmenin sena waqt li kien rieqed.
Indifen ħamest ijiem wara minħabba li ħafna mill-ħbieb li kellu xtaqu jivvjaġġaw għal Malta għall-funeral, fosthom negozjanti mill- Kolumbja, il-Messiku, l-Afrika t’Isfel u Hong Kong.
(Adattata minn L-Olimpjadi tad-Dagħa ta’ Charles Micallef St John) 7/8.
L-UNIVERSITÀ TA’ MALTA IL-FAKULTÀ TAL-ARTI IL-KORS TAL-QARI TAL-PROVI BIL-MALTI 2014-15 MAL 1030 Ir-Regoli tal-Kitba Maltija fil-Prattika 1 It-Tnejn 9 ta’ Ġunju 2014 (17:30 – 19:30) NOTA: F’dan l-eżami l-istudenti ma jistgħux jużaw kotba.
Wieġeb iż-żewġ taqsimiet.
A.
Sib l-iżbalji ortografiċi f’dawn it-tliet siltiet, ħożż sing taħthom u kkoreġihom billi tikteb il-kelma sħiħa fil-verżjoni t-tajba bl-aħmar fl-ispazju ta’ fuqhom.
[90 marka] Silta A Kien is-Sibt, għall-ħabta tas-sebgħa ta’ filgħodu.
U fuq il-għatba ta’ daqsxejn ta’ terran li jiftakar il- Bla tagħlim Kavallieri ta’ San Ġwann f’Malta, Ġanna kienet bilqiegħda tbill biċċa ħobż ġewwa bott mimli te bla ħalib, u ttella’ u tniżżel bejnha u bejn ruħha kemm kienet tkun aħjar milli hi li kieku kellha sitt liri f’idejha.
Għandha tagħti ta’ tliet xhur kera, u xi lira u nofs dejn lil xi sitta min-nies.
X’tagħmel? Kif triduha ma tissallabx, jiġifieri ma tiddejjinx, jekk żewġha ilu għomor ma jaħdem! U biex tagħqad, xi erba’ ġimgħat ilu ddobba xahrejn Kordin talli ta xebgħa lil wieħed u kien għoddu qatlu, wara li kien xorob kemm inbid sab għand Xandru ta’ ħdejhom.
Ħin bla waqt Ġanna tintebaħ illi hu s-Sibt.
Twerżiqa liema bħalha.
“Pawlu! Pawlu! Qum, għażżien! Ħlief biex tiekol u torqod m’intix tajjeb!” Pawlu, binha l-kbir, għandu erbatax-il sena u seba’ ħutu warajh, kollha bniet.
U wara ommu, li taħsel lin-nies, Pawlu li jaqla’ l-flus fost kemm ħluq jiltaqgħu d-dar.
Tifel ħabrieki u lil ommu jħobbha daqs dawl għajnejh.
Kemm-il sold jaqla’ mill-bejgħ tal-pastizzi u tal-ġurnali fit-toroq, u minn kulma jsib x’jagħmel, jagħtih lilha.
U sold sigaretti ma jixtrix.
Biex ipejjep jiġbor il-biċċiet mit-toroq, jixtri jew jisraq librett, u erħilu jobrom u jdaħħan.
Jaħasra! Min jaf x’jibla’ mat-tabakk li jkun qed ipejjep! Iżda wisq jimpurtah.
Wisq jifhem.
1/8 Meta kellu xi seba’ snin missieru kien jitpaxxa bih jarah taparsi jpejjep il-biċċa sigarett li kien jarmi hu minn ħalqu.
X’ma jpejjipx li jsib, la issa għandu erbatax-il sena! Twerżiqa oħra, “Xitan, qum minn hemm, għax ser nitfagħlek barmil ilma fuq rasek!” Pawlu jistenbaħ mingħajr ma jiftaħ għajnejh, jitqalleb fuq is-saqqu, ifittex xi ħaġa b’idejh.
Kien qed joħlom li rebaħ xelin u qed jgħoddu kollu ferħan meta t-twerżiqa li werżqet ommu ġegħlitu jistenbaħ għalkollox.
Fetaħ għajnejh u b’leħen kollu ngħas staqsieha: “Hawn, ma.
Xi trid?” “Irrid dimonju jgħarrqek! Qum minn hemm, isa, u mur fittex fuq il-gradenza maġenb l-inkwatru ta’ Sant’Antnin.
Għandi karta bil-ventisei u s-sebgħa miktuba fuqha.
Mur għand tal-lottu u ilgħabhomli.
” “Iva għalhekk qajjimtni? Ma kontx nilħaq inġibhomlok?” “Nirrak skumnikat, kemm int għażżien! Ma jeħlisnix minnek darba għal dejjem! Ma nistax narak b’għajnejja.
Qed ngħidlek, qum u mur!” Iżda għad li Ġanna lil Pawlu kienet tidgħilu – għax ħlief bid-dagħa b’ebda kliem ieħor ma kienet taf twissi lil uliedha – b’danakollu lil dan Pawlu kienet tħobbu daqs is-seba’ bniet li kellha warajh f’daqqa, għaliex xagħar dawn l-imsieken għandu jkun li kien tal-lanżit, għaliex bil-ġbid li għal kull xejn kienet iġġebbidhulhom, ħaġa tal-għaġeb kif qatt ma ġie f’idejha.
Pawlu bit-tiela’ u bin-nieżel qam.
Resaq mal-bieb ħdejn ommu jitmattar.
“Ma, hemm xi belgħa te?” “M’hemmx, għamilt belgħa għalija.
La tiġi, agħmel int.
Mur fejn bgħattek, isa.
Mur, u ara li ma ddumx għax bi kbira tkun.
” Bil-qalb it-tajba Pawlu jersaq ħdejn il-gradenza u maġenb l-inkwatru ta’ Sant’Antnin jilmaħ qoxra ta’ kaxxa tas-sigaretti u fuqha miktuba n-numri 7 u 26 li kienu n-numri tax-xahar u tal-ġurnata li fihom żewġha kien weħel l-aħħar weħla ħabs, u li kienet qiegħdet ħdejn l-inkwatru ta’ Sant’Antnin bit-tama li dan il-qaddis irebbaħha u tixgħellu xemgħa ta’ ratal u ma nafx x’tagħtih aktar.
U hekk Ġanna kienet qed tgħaddi ħajjitha.
Tittama dejjem li tirbaħ.
Taħdem lin-nies meta ssib taħdem u tkun tista’.
Mingħand ir-raġel taqla’ ta’ sikwit aktar swat milli ħobż, l-aktar meta kien ikun xurban.
Tidgħi u tisħet lil uliedha għal kull xejn, u tbati hi u wliedha.
Tbati mingħajr ma tifhem sewwa kemm qed tbati, kuljum.
Tbati bħalma jbati l-ħolqien delli, il-ħolqien nieqes mid-dawl, mid- dawl li jsebbħu u li jissejjaħ tagħlim.
2/8 (Adattata minn kitba ta’ Ġużè Ellul Mercer li dehret f’Il-Ħmar tad-9 ta’ Novembru, 1927) L-insetti tal-ilma Silta B Numru kbir ta’ insetti jgħaddu ħajjithom, kollha kemm hi jew parti minnha, ġol-ilma.
L-ilma huwa ambjent varjat ħafna, u għalhekk fih nerġgħu nsibu sottoambjenti differenti.
Għalhekk hemm insetti li jgħixu fuq wiċċ l-ilma; hemm dawk li jiddendlu taħt il-wiċċ tal- ilma, hemm oħrajn li jgħumu, hemm dawk li jitkaxkru mal-qiegħ jew mal-pjanti, kif ukoll dawk li jħaffru fit-tajn.
Ħafna minn dawn l-insetti saru speċjalizzati jew adattati għal xi tip ta’ ħajja minn dawn li għadna kif semmejna.
Dawk li jgħixu fuq wiċċ l-ilma jistgħu jagħmlu hekk minħabba li l-ilma għandu l-wiċċ tiegħu jixbah lil skorċa rqiqa ħafna u li tiġġebbed.
Tip ta’ insett magħruf bl-Ingliż bħala pond skater (li bil-Malti nistgħu nsejħulu “żgiċċ tal-ilma”), proprjament jgħix fuq wiċċ l-ilma.
Saqajh miksija bi kwalità ta’ suf irqiq li jimbotta l-ilma minn fuqu; ma jtaqqabx l-iskorċa ta’ wiċċ l- ilma u għaldaqstant ma jegħreqx imma jiżloq b’ħeffa fuq wiċċ l-ilma.
B’saqajh tan-nofs jagħti daqqiet qisu qed jaqdef, u jmur ’il fejn irid b’saqajh ta’ wara.
Speċi oħra interessanti hija l-ħanfusa msejħa “l-ħanfusa dawwarija” (whirligig beetle).
II- kelma whirligig ġejja mid-drawwa ta’ din il-ħanfusa li tiġri b’veloċità kbira fi dwawar mal- wiċċ tal-ilma.
Il-qoxra tleqq ta’ dan l-insett iġġiegħel l-ilma jiżloq minn fuqha.
Din il-ħanfusa żżomm nofsha taħt l-ilma, bħalma jagħmel vapur, u taqdef b’saqajha ta’ wara li għandhom suf apposta għall-qdif.
Barra minn hekk, din il-ħanfusa, li fil-gżejjer Maltin hija rari ħafna, għandha għajnejha speċjalizzati wkoll.
Dawn huma maqsumin fi tnejn b’tali mod li b’ta’ fuq tara barra mill-ilma, waqt li b’ta’ taħt tara ġol-ilma.
B’hekk din il-ħanfusa tista’ tara kemm barra mill-ilma kif ukoll taħt l-ilma! Dan il-ħanfus jista’ jogħdos ukoll u meta jagħmel hekk iniżżel miegħu bużżieqa tal-arja biex ikun jista’ jieħu n-nifs taħt l-ilma wkoll.
3/8 Dawn l-insetti m’għandhomx problema biex jieħdu l-ossiġnu għax jgħixu fuq wiċċ l-ilma b’kuntatt dirett mal-arja.
Iżda l-biċċa l-kbira tal-insetti li jgħixu taħt l-ilma jridu jitilgħu fil- wiċċ biex jieħdu n-nifs.
Oħrajn, kif għedna, iniżżlu magħhom l-arja – jew taħt il-ġwienaħ jew maħżuna qalb pil speċjali li għandhom fuq ġisimhom.
Insetti oħra huma adattati biex jgħaddu parti mill-ħajja tagħhom ġewwa l-ilma.
Insibu xi frieħ tad-dubbien li jgħixu taħt l-ilma fit-tajn tal-qiegħ.
Dawn ma għandhomx għalfejn jitilgħu fil-wiċċ biex jieħdu n-nifs għax fit-tarf ta’ żaqqhom għandhom bħal tubu rqiq li jtawluh sakemm jilħaq wiċċ l-ilma u b’hekk jieħdu l-arja.
Uħud minn dawn l-insetti fihom biss madwar ħames ċentimetri, u biex jieħdu l-arja jużaw tubu li huwa wisq itwal minnhom! Dud ieħor ta’ xi dubbien, fostu xi nemus, li wkoll jgħix fit-tajn, il-problema tal-arja għelibha mod ieħor.
Għandu demmu aħmar u kapaċi jaħżen l-ossiġnu fih.
B’hekk dan l-insett jista’ jħaffer iżjed fil-fond ġot-tajn u m’għandux bżonn joqgħod jitla’ għall-arja biex ifittex l-ikel.
Xi dud ta’ nemus ieħor jisraq l-arja mill-pjanti billi jigdem il-vini tal-pjanti minn fejn tgħaddi l- arja.
B’hekk jista’ jibqa’ taħt l-ilma għal żmien itwal.
Hemm insetti oħra li jieħdu n-nifs minn toqob speċjali li għandhom matul ġisimhom.
L- ossiġnu maħlul fl-ilma jidħol minn dawn it-toqob u jitħallat ma’ demmhom, waqt li l-arja l- ħażina toħroġ ’il barra għal ġol-ilma.
L-insetti li jgħixu ġol-ilma kollha huma adattati biex jgħixu f’dan l-ambjent.
Hemm dawk li jgħumu, dawk li jitkaxkru jew jimxu, u anke dawk li jimbuttaw l-ilma minn ġo fihom bi pressa kbira biex imorru minn naħa għal oħra.
Dawk li jgħumu ġeneralment ikollhom saqajhom wesgħin, jixbhu l-imqadef, u miksija b’suf speċjali li jgħinhom fil-qdif.
Dawk li jitkaxkru għandhom saqajhom b’saħħithom bil-ganċijiet fit-tarf biex ikunu jistgħu jqabbdu mal-pjanti tal-ilma.
L-insetti li jgħixu f’qiegħ l-ilma ġieri aktarx li jkunu ċatti u jiżolqu biex 4/8 joffru reżistenza mill-inqas għall-kurrenti u b’hekk ikunu jistgħu joqogħdu f’post wieħed mingħajr xkiel.
Dawk li jħaffru aktarx ikunu għamla ta’ ċilindru, bħall-ħniex tal-ħamrija.
(Adattata mill-ktieb Ġmiel in-Natura ta’ A.
E.
Baldacchino, P.
J.
Schembri u S.
Schembri, 1995) Silta Ċ Fil-villa tal-Wardija, imsemmija għall-kompożitur bravu Ġermaniż Richard Wagner u Villa misterjuża magħrufa bħala “l-villa tal-ħares” mill-ftit abitanti tal-inħawi, kienu jiltaqgħu xi persuni distinti fil-pajjiż.
Iddisinjata minn Claudio Manfredi, arkitett Taljan ta’ fama mondjali, u mibnija minn ħaddiema tas-sengħa Maltin, din l-istruttura famuża kien fiha dehra tassew imponenti, sew minn barra kif ukoll minn ġewwa.
Imdawra bi ġnien kbir u sabiħ mimli b’għadd ta’ pjanti u b’numru ġmielu ta’ siġar taż-żebbuġ, tal-larinġ u anki xi tnejn tal-lumi, din il-villa kellha swali kbar miftuħa fuq ġewwa fejn għadd ġmielu ta’ pitturi ta’ kompożituri rinomati tal-mużika kienu jżejnu l-ħitan, b’mod partikolari fis-sala l-kbira ta’ barra, fejn kienet tinżamm il-librerija.
Din il-ġawhra tal-arti kienet mibnija fuq medda art kbira fil-Wardija, b’veduti mill-isbaħ tal-Gżejjer ta’ San Pawl u iżjed ’il fuq it-torri għassies ta’ Selmun, glorjuż bħal dejjem.
Fil-kantunieri ta’ din il-villa kien hemm erba’ torrijiet żgħar li kienu jagħtuha dehra ta’ xi fortizza kbira, taf il-bużnanniet.
Imħaffer ġol-blat madwarha kien hemm ukoll foss kbir u fond li fih intefgħet il-ħamrija biex fiha setgħu jinżergħu ħafna pjanti tal-kaktus, siġar taż-żebbuġ u anke taż-żnuber.
Il-villa – jew aħjar dan l-ispeċi ta’ torri antik – restawrata b’tant stil u gost għaż-żmien tal-lum, kienet maqsuma f’żewġ sulari kbar u maestużi.
Kif tidħol mill- bieb ta’ barra, li kien maħdum bl-injam mastizz u ddisinjat b’ħila kbira minn mastrudaxxa ta’ veru, kont issib intrata wiesgħa b’għadd ta’ ritratti mdaqqsa ta’ 5/8 Adolf Hitler.
Il-kuritur kien twil iżda maqsum b’żewġ arkati żgħar imdawrin b’xambrelli tal-injam pariġġ il-bieb ta’ barra.
Iżjed ’il ġewwa, imbagħad, sewwasew kif tidħol mill-ewwel arkata fuq il-lemin, kien hemm sala kbira li kienet isservi bħala l-kamra fejn kienu jintlaqgħu l-mistidnin.
F’sala oħra mdaqqsa fuq ix-xellug kien hemm l-istudju bil-librerija miegħu, li kien jieħu d-dawl minn tieqa kbira u wiesgħa li kienet tagħti għal fuq il-ġnien.
It-taraġ għat-tieni sular kien tal-irħam u mibni rpużat u spazjuż.
Dan it-tieni sular kien imqassam fi tliet swali kbar tal-irqad bil-kmamar tal-banju magħhom li qajla kienu jintużaw.
Il-villa kienet attrezzata wkoll b’għamara moderna tixhed il- lussu, bi kmamar tal-banju Ġermaniżi ddekorati bl-ifjen materjal fis-suq.
Iżda, l-istess bħat-tliet swali kbar tal-irqad, dawn il-kmamar tal-banju ftit li xejn kien isir użu minnhom.
L-uniku difett ta’ din id-dar kbira, jekk wieħed seta’ jsejjaħlu hekk, kien il-fatt li kienet imwarrba.
Iżda għal dan il-grupp ta’ nies li kien jiltaqa’ f’din id-dar kważi regolarment, dan ma kien difett xejn, anzi x’aktarx li kien jagħmilha l-post ideali, ladarba l-iskop li għalih inbniet f’post daqshekk diżabitat kien intlaħaq mija fil-mija.
Rari kienu jersqu nies lejn dawk l-inħawi.
u b’riħet hekk din is-setta ta’ nies, uħud minnhom ta’ klassi għolja fis-soċjetà, setgħet teżerċita l-funzjonijiet tagħha, reliġjużi u mhumiex, mingħajr tfixkil jew biża’.
Lanqas b’karozza żgħira ma kont tista’ tasal sal-bieb ewlieni ta’ din il-villa għax wieħed ried bilfors jgħaddi minn trejqa ċkejkna qalb l-għelieqi miżgħuda bil-ħotob u maħnuqa bil-ħaxix ħażin.
Biex wieħed seta’ jinżel ġol-għar, imħaffer apposta fil-blat taħt id-dar kollha, u li fih kienu jsiru bħal ikliet ħfief u funzjonijiet reliġjużi fl-istess waqt, kien irid l-ewwel jgħaddi mill-ġnien kbir, imbagħad moħbi wara siġra xwejħa taż-żebbuġ kien isib taraġ dejjaq li meta jinżlu jsib ruħu f’sotterran daqs ħabs.
6/8 Malli tirfes l-għatba ta’ dan is-sotterran, fuq il-lemin kien jiżbokka bieb ieħor tal-ħadid li meta tidħol minnu ssib ruħek quddiem il-bokka tal-għar.
Din id-daħla kienet tkun dejjem magħluqa b’bieb ieħor oħxon tal-ħadid li kien jinqafel ukoll b’katnazz.
L-għar innifsu, li kien imħaffer fil-blat taħt il-wesgħa kollha tal-villa, kien mimli b’għerien jinfdu għal ġo xulxin.
U proprju hawn kien jiltaqa’ dan il-grupp ta’ individwi biex iwettaq dmirijiet jew funzjonijiet importanti li kien ikollhom fuq l-aġenda minn żmien għal żmien.
Min qatt seta’ jobsor li taħt din il-villa kbira, mibnija f’lokal diżabitat u maqtugħ minn kulħadd, kien hemm dan l-għar kbir riżervat u misterjuż, imħaffer taħt l-art, u li fih kienu jsiru attivitajiet ta’ kull xorta? Min qatt seta’ jobsor li taħt din il-villa stajt toqtol u tidfen mingħajr ħadd ma jinduna? (Adattata minn Sarah f’morsa ta’ mħabba ta’ Edmond Zarb, 2013) 7/8.
L-UNIVERSITÀ TA’ MALTA IL-FAKULTÀ TAL-ARTI IL-KORS TAL-QARI TAL-PROVI BIL-MALTI 2014-15 MAL 1030 Ir-Regoli tal-Kitba Maltija fil-Prattika 1 Il-Ħamis 11 ta’ Settembru 2014 (9:15 – 11:15) NOTA: F’dan l-eżami l-istudenti ma jistgħux jużaw kotba.
Wieġeb iż-żewġ taqsimiet.
A.
Sib l-iżbalji ortografiċi f’dawn it-tliet siltiet, ħożż sing taħthom u kkoreġihom billi tikteb il-kelma sħiħa fil-verżjoni t-tajba bl-aħmar fl-ispazju ta’ fuqhom.
[90 marka] Silta A: Frida Kahlo [adattata minn Din Mhix Logħba ta’ Adrian Grima] Kultant diffiċli ssib il-mument eżatt meta jibdew l-affarijiet li mbagħad idumu jgerbu żmien.
Forsi dan li ġej mhuwiex il-bidu: forsi ġie qabel jew saħansitra wara.
Imma storja minn xi mkien trid tibda.
U Maya, Maltija ftit qawwija, xagħarha kannella lixx, u għajnejha ħodor lewn iż-żebbuġ ikellmuk, konvinta li kollox beda dakinhar.
Hi u ħabibitha Neshe, Ċiprijotta samranija u rqiqa stikka qed tistudja l-arti Berlin, jaqbdu tal-linja u jaslu kważi quddiem il-Martin-Gropius-Bau.
Ġunju, u suppost wasal is-sajf Berlin, imma Neshe għandha l-umbrella magħluqa f’idha u Maya, minkejja li suppost qiegħda vaganza, għandha r-raincoat ħafifa tperper f’idha, raincoat minn dawk li joqogħdu f’ponn.
Għal mument tħossha ħuta barra mill-ilma, Maya.
Dan mhux l-istaġun tagħha.
Jaslu malajr kieku, imma jsibu kju ta’ nies jistennew fuq il-bankina.
Maya m’għandhiex aptit tistenna, imma ssib ruħha mħaxkna bejn ġgajta Spanjoli libsin is-sajf warajhom u roqgħa Ġappuniżi serji quddiemhom.
Neshe mhix tħabbel rasha.
Maya jkollha aptit tgħidilha li aħjar marru Alexanderplatz jew xi mużew tal-arti moderna.
Imma ma tgħid xejn 1/8 għax Neshe ilha jumejn tirrakkontalha fuq din il-wirja.
“Meta tgħaddi minn quddiemek Frida Kahlo ma tħallihiex għaddejja.
” Hekk qaltilha.
Imbagħad titbissmilha dik it-tbissima nofsha kwieta nofsha mqarba tagħha.
U allura jistennew f’serbut li ma jimxix.
Wara nofs siegħa Maya tfittex iz-zokk tas-siġra li kellhom ħdejhom fil-bidu, u ssibu għadu hemm, qrib ħafna tagħhom.
“Nesh, jekk għamilna daqshekk f’nofs siegħa,” u turiha t-tul ta’ riga qasira b’idejha, “kemm se ndumu biex naslu sar-rampa tal-mużew?” U tipponta n-naħa l-oħra.
Seħbitha titbissem.
Imbagħad, għax taf li lil Maya ma ssodisfathiex, tgħidilha: “Issa mhux hawn qegħdin? L-aqwa li mexjin.
” Allura Maya tifli l-Ispanjoli ta’ warajha – aktarx Spanjoli – inkwetati li se tibda tqattar u m’għandhomx x’jilqgħalhom, u fl-istess ħin isefsfu l-kafè li xtraw mingħand żagħżugħ fuq il-bankina.
Għandu mejda tintewa u fuqha termos, boroż taz-zokkor, kartuna ħalib.
L-ewwel tmur tfajla samra, xagħarha twil u nnukklat, liebsa libsa qasira u ħafifa, u leħenha jgħajjat; imbagħad, hi u tgħannaq it-tazza tal-kartun b’għaxart iswaba’ u tieħu pjaċir tara l-fwar jisparixxi fl-ajru msaħħab ta’ Berlin, tmur seħbitha, liebsa jeans imqatta’ u T-Shirt aħdar, u warajha dak li l-ħin kollu mdendel magħha.
Imbagħad imorru kollha.
Seba’ kafejiet.
U xħin tħares lejn l-arloġġ saru s-sagħtejn u nofs, u ħadd għadu ma pprova jaqbiżhom, u ġa waslu ħdejn il-bidu tar-rampa fil-ġenb tad-daħla tal-Martin-Gropius-Bau.
Fuqhom issa hemm biċċa drapp kbira bi stampa tperper tal-wirja.
Frida Kahlo.
Retrospektive.
“Għajnejha jkellmuk,” tikkummenta Maya, biex tkun qalet xi ħaġa.
“Mhux veru, Maya.
Ma jkellmukx.
” Jitilgħu pass ieħor fir-rampa – qabżu n-nofs issa, għax il-Ġappuniżi telgħu biċċa sewwa.
U issa aktar diffiċli biex jaraw id-diqa ta’ Frida Kahlo, għax l-istampa qed tperper warajhom.
Neshe għandha idea ċara tal-arti.
Maya ma tħosshiex komda b’dan, imma tibża’ tweġibha.
Għax Neshe taf ħafna u diffiċli tmeriha.
2/8 Maya tibda taħseb fuq x’inhu li jġegħilha tpinġi, il-mistoqsija li kull tant żmien issib min jistaqsihielha u kull darba taħsadha.
Taħseb fuq għaliex tkun trid turi dak li tpinġi lil sħabha tal-klassi, ġieli lill-għalliema u ’l tad-dar.
U bħal drabi oħra tgħid lilha nnifisha li tpinġi għax tħobb iż-żebgħa, bħal Frida Kahlo.
Tħobb il-kuluri u r-relazzjoni mqallba ta’ bejniethom.
Il-ftehim u l-kunflitti.
Tħobb l-emozzjonijiet li tħoss meta tlaqqagħhom flimkien, bħad-dell u d-dawl ta’ Caravaggio.
Silta B: Daħk [adattata min-novella ‘Daħk’ fl-antoloġija Ħala taż-Żgħożija ta’ Lino Spiteri] Tat b’rasha ’l hemm u ’l hawn, kemmxet iżjed xufftejha u kompliet izzekzek waħda wara l-oħra.
Tħares lejn it-tfajla quddiemha, lejna, u zzekzek.
Ħassejtni rrid nistħi minni nnifsi, iżda d-daħk li qabadni ma stajtx inrażżnu.
Jien u l-irġiel l-oħra rridu nżommu d-daħk tagħna fgat, il-mara zzekzek, it-tfajla għajnejha fuqna minn taħt, tara ħarsitna taħdem.
U t-tren ta’ taħt l-art miexi kollu ħsejjes u ċekċik, inaqqas, jieqaf, iniżżel, itella’, jerġa’ jirranka.
Ma kontx tajt kas li t-tfajla telgħet fil-vagun.
Jien u sieħbi konna bilqiegħda faċċata ta’ xulxin, mitluqin, it-tnejn għoddna bdejna nonogħsu wara jum li fih ħratna biċċa sewwa minn Londra.
L-ewwel li laqatni kien ġuvni bilqiegħda ħdejn sieħbi.
Iċ-ċaqliq ta’ jdejh ma’ wiċċu ġegħelni ninsa ftit l-għeja u n-ngħas.
Ma nafx xi bdejt nistħajlu: jgħolli jdejh, jaħbi wiċċu fihom hu u jdawru ’l hemm u ’l hawn, minn bejn xufftejh ħerġin ħsejjes li deher irid iżommhom lura.
Il-birra għamlet bih dan, ħsibt.
Imbagħad intbaħt li qtajtha ħażin.
Kien qiegħed jidħak u fl-istess ħin jipprova jżomm id-daħk.
Għalhekk dawk il-ħsejjes qisu se jtella’.
U iva, għandu mnejn mhux fis-sakra, iżda bilfors ftit iblah.
Iżda mbagħad sibt li raġel ieħor maġenbi kien qiegħed jagħmel l-istess.
Hawn x’hawn? Mela dieħla l-mogħża tad-daħk? Għajnejja marru fuq il-mara bilqiegħda ħdejn ġuvni.
Mara sewda, fiha daqsiex, bħan-nisa kollha suwed mhux żgħażagħ f’Londra, liebsa kappell ġmielu.
Ma kinetx qed tidħak.
Izzekzek u tross xufftejha, kellha wiċċha mqarras sħiħ.
3/8 Il-ġuvni ta’ quddiemi kompla bil-mutetti: bħallikieku qed jagħtas u jifga fl-istess ħin.
Ir-raġel ta’ ħdejja wkoll, iħares lejn ix-xellug tiegħu u qisu jrid jinqasam.
Konna qegħdin fuq żewġ bankijiet twal biswit xulxin u bilfors baqgħu jolqtuli għajnejja.
Qajmuli l-kurżità.
Inqlajt ’il quddiem mill-bank u ħarist lejn ix-xellug biex nara t-tlieta l-oħra lejn xiex qegħdin iħarsu.
Bejn għax kulħadd jittieħed, u bejn għad-dehra tagħha, mingħajr ma ridt ħassejt id-daħk tiela’ fija jien ukoll.
Ħassejtni belhani nċarrat wiċċi waħdi.
Ħarist lejn sieħbi biex inħajru jara hu wkoll.
Iżda, minkejja ċ-ċaqliq, il-ħsejjes u ċ-ċekċik tat-tren, kellu għajnejh magħluqin, idejh b’xi mod iserrħu fuq l-umbrella wieqfa mmejla, jongħos.
Erġajt dawwart ħarsti lejn it-tfajla.
Kienet taf li lkoll qegħdin għajnejna fuqha u iżjed tatna sewwa għaliex inħarsu.
Malli wasalt Londra bħal inħsadt kif sibt ma’ wiċċi l-minidjul (miniskirt).
Mhux għax Malta kien moda t-tul: id-dbielet kienu diġà bdew telgħin fil-gżira.
Iżda sa dak iż-żmien mhux daqs Londra.
Wara ftit jiem għajnejja reġgħu ġew f’posthom u, hu x’inhu, Londra hemm ħafna ħwejjeġ oħra x’tara milli dbielet, qosra kemm saru qosra.
Għalkemm, ikolli nistqarr, il-minidjul kien ta lix-xena Londoniża laqta ġdida, differenti minn meta kont tlajt hemm l-aħħar.
Madanakollu, kif għedt, kont drajtu.
Imma minidjul bħal tat-tfajla tat-tren qatt ma rajt.
Issejjaħlu dublett għax ma ssibx kelma oħra għalih.
Ma tgħidx li t-tfajla kienet minn dawk in-nisa li jixirqilhom kollox, imqar iċ-ċraret.
Wiċċha ma kien jgħid xejn, u lanqas suritha, jekk tifliha tajjeb.
Iżda daqslikieku hi xi waħda warrbilha kienet mixħuta bilqiegħda lura, sieq fuq sieq, kuxxtejha għoddhom jidhru sa fuq.
Ma kellhiex sabar f’qagħda waħda lanqas.
Tqalleb riġlejha minn wieħed għall-ieħor, issa twaqqa’ xi ħaġa u tiġborha hi u turi iżjed minn ġisimha, titfa’ ħars bla heda lejna minn taħt beritta bil-ġummiena mgħaddsa f’rasha sa fuq xfar għajnejha, li kompliet għaqqdet id-dehra tagħha.
4/8 Ftaħt ħalqi biex inkellem lil sieħbi.
Iżda minflok kliem għoddni nfqajt nidħak ngħajjat.
Iż-żewġt irġiel l-oħra wkoll; irridu nrażżnu d-daħk, iżda t-tlieta li aħna ma stajniex nifilħu nżommu.
Inħarsu lejn it-tfajla, lejn xulxin, indawru wiċċna malajr, u nidħku.
Silta Ċ: Ix-Xiri u r-Ritorn tar-Rigali [adattata minn L-Għażla: Tagħrif lill-konsumatur, 4] L-għażla ta’ x’rigali nixtru lil qrabatna u ’l ħbiebna mhix faċli u ħafna drabi toħdilna ħafna ħin.
Fl-istess waqt hemm ukoll element ta’ riskju għaliex nistgħu nagħżlu rigali li ma jkunux addattati jew li ma jintgħoġbux.
Għalhekk huwa importanti li nieħdu l-prekawzjonijiet.
L-ewwel parir hu li ma nħallux ix-xiri għall-aħħar minuta.
Ix-xiri tar-rigali għandna nqassmuh fuq perjodu ta’ żmien twil biżżejjed li jippermettilna nduru ftit u naraw x’hemm fis-suq.
Niċċekkjaw jekk ir-rigali li nixtru jkunux jistgħu jinbidlu u kif Biex nevitaw li naħlu l-flus fuq rigali li ma jintużawx, għandna naċċertaw li dak li nkunu se nixtru jista’ jinbidel.
Qabel inħallsu għandna nistaqsu lil tal-ħanut liema huma l-kundizzjonijiet tar-ritorn.
Peress li r-ritorn tal-oġġetti li ma nkunux irridu mhuwiex dritt li tagħtihulna l-liġi, importanti li qabelxejn nistaqsu jekk ikunx possibbli li nibdlu l-oġġett u, jekk iva, kif nistgħu nagħmlu dan.
Fortunatament, il-maġġoranza tal-ħwienet joffru l-possibbiltà li nibdlu oġġett jekk nirritornawh sa żmien speċifiku.
Hemm ħwienet li anke joffru nota ta’ kreditu jew saħansitra l-flus lura.
Tajjeb li nkunu nafu wkoll il-proċedura ta’ kif isir il-bdil.
Hemm bżonn l-irċevuta fiskali, jew tal-ħanut jista’ jagħtina gift receipt li tkun tista’ tintuża biex nirritornaw ir-rigal? Għandna nistaqsu wkoll sa meta jkunu jistgħu jiġu rritornati r-rigali u f’liema kundizzjoni għandhom jitwasslu lura.
Pereżempju, bit-tikketti mwaħħla u fl-ippakkjar oriġinali tagħhom? Importanti li din l-informazzjoni ngħadduha lil min nagħtu r-rigal.
5/8 Tipi ta’ prodotti li ma jistgħux jinbidlu Hemm tipi ta’ prodotti li ma jkunux jistgħu jiġu rritornati, pereżempju l-prodotti magħmula b’qisien partikolari jew personalizzati, jew dawk il-prodotti li għandhom ħajja qasira, bħall-fjuri friski.
Minħabba raġunijiet ta’ iġjene, ħwejjeġ ta’ natura intima u prodotti bħal imsielet u make-up normalment ikunu esklużi mill-proċeduri tar-ritorn li jkollhom il-ħwienet.
Ix-xiri tar-rigali mill-internet Jekk inkunu biħsiebna nixtru xi rigal mill-internet, importanti li naħsbu sew minn qabel għax il-posta fil-jiem tal-Milied tista’ ddum aktar biex tasal.
Barra minn hekk, għandna niftakru fid-dritt tagħna għall-Perjodu ta’ Konferma (Cooling-Off Period), li huwa dak il-perjodu ta’ żmien li matulu nkunu nistgħu nħassru x-xirja tagħna u nerġgħu nieħdu flusna lura.
Imma l-ħlas tar-ritorn tal-oġġetti għand il-bejjiegħ ikollna nħallsuh aħna.
Qabel ma nixtru b’mod elettroniku, importanti li nieħdu numru ta’ prekawzjonijiet.
Jeħtieġ li nkunu nafu min hu l-bejjiegħ u fejn nistgħu nikkuntattjawh.
Jekk inkunu se nixtru mingħand xi kumpanija għall-ewwel darba, tajjeb li nagħmlu ftit riċerka minn qabel ħalli naraw x’reputazzjoni għandha mal-klijenti tagħha.
Jeżistu siti elettroniċi apposta fejn wieħed jista’ jistaqsi dwar il-kumpanija, ngħidu aħna, jekk il-prodotti tagħha jaslux kif tkun ordnajthom u jekk jaslux fiż-żmien miftiehem.
Ix-xiri ta’ ġugarelli F’każ li nkunu nixtiequ nixtru xi ġugarelli mill-internet, niftakru li dawn irid ikollhom il-marka “CE”.
Din hi s-simbolu li juri li l-ġugarell ikun ġie magħmul bl-istandards tas-sigurtà imposti mill-Unjoni Ewropea.
Ġugarelli mingħajr din il-marka ma jistgħux jidħlu fis-suq Ewropew, u allura, naturalment, lanqas fis-suq Malti.
Jekk nordnaw ġugarelli mingħajr il-marka “CE” jista’ jkollna l-problemi meta jaslu Malta għax tad-dwana ma jħalluniex indaħħluhom fis-suq Malti.
Dan kollu japplika wkoll għal meta nixtru prodotti elettroniċi jew li jaħdmu 6/8 bl-elettriku.
Għal dawn ukoll hemm l-obbligu legali li jrid ikollhom il-marka “CE”.
Il-prodotti difettużi u d-drittijiet legali tagħna Fl-aħħar u mhux l-inqas għandna niftakru dejjem li jekk nixtru rigal li jkun difettuż jew li ma jkunx skont il-ftehim, hi x’inhi l-proċedura tal-ħanut dwar ir-ritorn tal-oġġetti, il-liġi tagħtina d-dritt li nitolbu rimedju mingħajr ħlas.
Ir-rimedji li toffri l-liġi huma fuq it-tiswija, il-bdil, jew l-għoti tal-flus lura.
Ikun hemm sitwazzjonijiet meta t-tiswija jew il-bdil tal-oġġett ma jkunux possibbli u allura tal-ħanut, minflok flus, joffrilna nota ta’ kreditu.
Din għandna naċċettawha biss jekk inkunu rriduha għax ħadd ma jista’ jobbligana noħduha.
F’ċirkostanzi bħal dawn, il-liġi ttina d-dritt ninsistu għall-flus lura.
Meta jkollna problema għandna l-ewwel nippruvaw insolvuha bil-kelma t-tajba ma’ tal-ħanut u, jekk dan ma jkunx possibbli, għandna mbagħad nikkuntattjaw lill-Uffiċċju għall-Affarijiet tal-Konsumatur għal aktar informazzjoni u assistenza.
ikompli ———>>> 7/8.
L-UNIVERSITÀ TA’ MALTA IL-FAKULTÀ TAL-ARTI ID-DIPARTIMENT TAL-MALTI JANNAR 2016 MAL 1003 L-ORTOGRAFIJA MALTIJA 1 NOTA: F’dan l-eżami l-istudenti ma jistgħux jużaw dizzjunarji/kotba oħra.
Ikkoreġi l-iżbalji ortografiċi f’din is-silta billi tagħmel sing taħt l-iżball u tikteb il-verżjoni korretta fuq il-kelma żbaljata.
(70 marka) Rosie L-ewwel darba li ltqajt ma’ Rosie kien tassew b’kumbinazzjoni.
U t-tieni u t-tielet kienu kumbinazzjonijiet ukoll.
Qatt ma bsart li minn dawn il-kumbinazzjonijiet kollha kienet se tissensel ġrajja.
Qatt ma waqagħli f’rasi li ċ-ċirkostanzi li nibtu weħidhom kienu se jħallu s-sinjal tagħhom warajhom.
Rajtha l-ewwel darba fl-intervall ta’ film.
Kont dħalt meta l-film ġa kien beda, u għajnejja mgħammxin bid-dawl ta’ barra ma setgħu jaraw xejn fid-dalma tas-sala.
Poġġejt fl-ewwel post li sibt.
Intfajt bl-addoċċ bla ma qgħadt inħabbel rasi ħdejn min intasabt.
Meta għajnejja qagħdu, u stajt nara ħwejjeġ oħra minbarra l-ilwien tal-liżar intbaħt li ħdejja kelli żewġ tfajliet.
Ta’ ħdejja sewwa kellha xagħarha qasir, u l-oħra ta’ ħdejha donnha kienet iżgħar.
Ħbatt se ninfixel, iżda minnufih l-istorja tal-film xorbitni.
Fl- intervall id-dwal inxtegħlu u stajt nara kollox ċar.
Stajt nara l-kowt iċċangjat li kellha fuqha t-tfajla ta’ ħdejja, il-lewn qastni ta’ xagħarha, il-qalziet kannella skur u ż-żarbun b’takkuna goffa.
Imbagħad fettilli nħares lejn wiċċha u fil-pront għajnejna ltaqgħu.
Jien sirt vampa nar u hi tbissmitli.
Infxilt u biex aktar tkompli tifxilni staqsietni x’ħin kien.
Bla 1 minn 5 ma naf kif, qbadna nitħaddtu.
Intbaħt li t-tfajla l-oħra kienet oħtha, għax kienu tassew wiċċ wieħed.
Qaltli li kienet tajpista mal-Gvern u li kellha missierha mejjet, u li kienu żewġt aħwa biss flimkien ma’ ommhom.
Imbagħad id-dwal reġgħu ntfew u l-film kompla.
Ma komplejniex nitkellmu.
Spiċċa l-film, sellimtilha u qisu qatt ma kien xejn.
Jien u sejjer lejn il-Ħamrun bil-karozza tiegħi ntbaħt li stajt komplejt magħha aktar.
Stħajjilt li minn wara dahri kienet qed titkaża bin-nuqqas ta’ etikett li wrejtha.
Iżda fl-istess ħin ma ħabbiltx rasi wisq.
Wara kollox, aħjar hekk, li ma tmurx taqbad miegħi u tistedinni noħroġ magħha.
Kienet ħelwa ħafna u kellha ħabta titkellem, iżda jien ma tantx kont niċċaqlaq malajr.
B’danakollu, qabel ma rqadt ix-xbieha tagħha ġiet quddiem għajnejja.
wiċċ samrani, xagħar qastni maqtugħ qasir, għajnejn kbar kannella ċari u xofftejn irqaq.
Meta tlitt ijiem wara rġajt mort nara film ieħor, ittamajt li se naraha.
Iżda ma rajthiex.
Għaddew xi tliet ġimgħat u ma ħsibtx aktar fiha.
Kien sewwasew quddiem it- teatru l-imwaqqa’ li rġajt ġejt wiċċ imb wiċċ magħha.
Għarfitni u waqfet tkellimni minnufih.
Ma nafx x’għedna u m’għedniex, u jien, f’nofs il-fixla li qabditni, offrejtilha li nwassalha d-dar.
Ma nafx x’fettilli.
Imma hi aċċettat bla tlaqliq u f’ħakka t’għajn kienet maġenbi fi triqitha lejn Birkirkara.
“Taħdem?” staqsietni wara ftit.
“Naħdem maz-ziju.
fin-negozju.
” weġibtha.
“Aħjar minni mela.
għax aħna dejjem ħajja waħda!” Ġa kont se nistaqsiha x’kien ix-xogħol tagħha meta ftakart li d-darba l-oħra semmietli xi ħaġa dwar tajpisti u mhux tajpisti.
Imbagħad staqsietni mnejn kont, x’kien 2 minn 5 in-negozju tagħna u mitt ħaġa oħra.
Iżda, ngħid is-sew, dakinhar ma ddejjaqtx daqs dik id-darba tal-film.
Għall-inqas ma bqajtx niħmar kull darba li tħares lejja.
Wassaltha d-dar u nfridna bla ma tlabtha nerġgħu niltaqgħu.
Iżda d-destin donnu ried ta’ bilfors iħabbatna wiċċ ma’ wiċċ.
Xi xahar wara rġajt rajtha s-Suq tal-Belt, u din id-darba nistqarr li kont jien li mort fuqha u kellimtha.
U kont jien li stedintha mmorru flimkien nieħdu kafè u wara tlabtha nerġgħu niltaqgħu.
Dakinhar li kont wassaltha d-dar bil-karozza, wara li nfridt minn magħha ħassejtni kuntent bla ma naf l-għaliex.
Hena u dwejjaq imħalltin flimkien.
Sogħobbija li ma tlabthiex biex nerġgħu niltaqgħu.
Ħassejtni ninġibed lejha.
Wiċċha baqa’ quddiem għajnejja.
Issa kont naf fejn kienet toqgħod u mhux darba jew tnejn kont se mmur indur bil-karozza lejn dawk l-inħawi, forsi nilmaħha.
Iżda kont għadni m’iniex tant konvint.
Imbagħad meta bdew igerbu l-ġranet, ħassejt xi jgħidli biex nipprova ninsieha u ma naħlix ħin warajha.
Qtajtha li ma nħabbilx rasi aktar biha.
Iddeċidejt li ninsa kollox.
Imma meta lmaħtha t-tielet darba, ħierġa mis-Suq tal-Belt malajr bdilt id-deċiżjoni li kont ħadt.
Mort niġri fuqha u qbadt inlablab magħha qisni m’iniex jien.
Dakinhar ma stajtx inkompli nidħak bija nnifsi, kelli nistqarr li lil din it-tfajla kont sirt inħobbha.
Ma kellix aktar għalfejn niftaħ id-dizzjunarju u nfittex il-kelma ‘mħabba’.
Kont sirt naf x’inhi.
Bdejt naraha fid-dija t’għajnejja, inħossha fit-truf ta’ difrejja, fix-xewka ta’ dahri.
Meta rġajt sibt ruħi waħdi stħajjiltni iblah.
Ma kontx naf x’se naqbad nagħmel bija nnifsi.
Xtaqt inkanta u niżfen u naqbeż u nwerżaq u nxandar ma’ kullimkien li jien.
Frans Ellul.
kont sirt bniedem ieħor.
(Adattata minn Ħdejn in-Nixxiegħa ta’ Trevor Żahra) 3 minn 5 2.
F’kull parentesi, agħżel it-tajba u ħożżilha sing taħtha.
(30 marka) 1.
Jekk jibqa’ jipposponi mil-lum għal għada, il-preżentazzjoni tal-proġett (mhu se jibdiha, m’hu se jibdieha, mhu se jibdieha, m’hu se jibdiha) qatt.
Għandek dejjem taċċetta r-(rejalta, realtà, rejaltà, realta) u tgħix ħajtek bl- aħjar mod biex wara ma (jiddispjaċiekx, jidispjaċikx, jiddisspjaċiekx, jiddispjaċikx).
Il-faċċata tad-dar (krieħitilna, krihithilna, krihithielna, krihitilna) ħafna wara li tilfet il-kulur u bdiet tfarfar iż-żebgħa.
Staqsejt (’il, lill-, ’l, ’il-) missieri jistax jislifni l-karozza u qalli li kollox sew, basta noħodlu ħsiebha u ma (niparkjaħhiex, nipparkjahiex, nipparkjaħhix, niparkjahiex) bl-addoċċ.
(Inqgħalethilna, Inqaletilna, Inqalgħetilna, Inqalgħethilna) problema u jekk ma (jirnexxilniex nsolvuha, jirnexxielnix insolvuha, jirnexxielnix insolvuwha, jirnexxilniex insolvuha) se jkollna nikkanċellaw l-appuntament.
Jekk sal-Ġimgħa jibqa’ ma (juġagħnix dahri, juġgħanix dahari, juġgħanix dahri, juġagħnix dahari), immur xorta nilgħab logħba futbol għax hekk ilħaqt (wgħedthom, wegħedthom, wegħdthom, wiegħedthom) lil sħabi tax-xogħol.
(żbatax il-, sbatax il-, sbatax-il, sbagħtax-il) sena ilu (qabditni nfezzjoni, qabbditni infezzjoni, qabditni infezzjoni, qabditni nfezjoni) serja u (mn’Alla, imnalla, mnalla, imn’Alla) kien il-professur għalija biex irkuprajt saħħti għalkollox.
Ma (riedux jagħtuhomna, ridux jatuhomna, riedux jagħtuhomlna, ridux jagħtuhomlna) lura n-noti li konna (slifnielhom, slifnhilhom, slifnilhom, slifnhielhom).
L-appartament (bigħhejnihulu, begħniehulu, begħnihulu, bigħhejniehulu) ftit inqas milli konna (ftehmna, ftiehemna, ftehemna, ftiehmna) l-ewwel darba li ltqajna.
4 minn 5 10.
It-(twerżieqa tal-werżieq, tweżiqa tal-werżiq, twerżieqa tal-werżiq, twerżiqa tal-werżieq) minn taħt it-tieqa ma ħalliet lil ħadd jistrieħ fil-kwiet.
L-(uġiegħ insapportabli, uġigħ insapportabbli, uġigħ insaportabli, uġiegħ insapportabbli) li ħassejt ilbieraħ (fi rkoppti inkwetani, fi rkoppti nkwetani, f’irkoppti inkwetani, fi rkoppti inkwietani, f’irkoppti inkwietani) ħafna.
Sakemm ma (irrejalizzajt, rrealiżżajt, rrejaliżżajt, rrealizzajt) li kont qed niżbalja għadda ħafna żmien u kien hemm affarijiet li ma (stgħajtx nirranġahom, stajtx nirranġahom, stajtx nirranġagħhom, stajtx nirranġhom).
Wara xahrejn sħaħ ta’ (inpennji, impenji , impennji, mpenji, npenji) bla waqfien, ninsab ħerqan għal dawn il-(ġimagħtejn mistrieħ, ġimgħatejn mistriħ, ġimagħtejn mistriħ, ġimgħatejn mistrieħ) li se nagħmel Sqallija mal-għeżież tiegħi.
In-nuċċali tax-xemx (ħadtulu, ħadtulhu, ħadthulu, ħadthulhu) minn taħt għajnejh u (qegħedtulu, qgħedtulu, qegħedthulu, qgħedthulu, qegħdtulu) fil- but tal-ġakketta.
Mix-xogħol kollu li tani nagħmel, l-ittra biss qalli biex ma (nitraduċihielux, nitraduċihilux, nittraduċihielux, nittraduċihilux, nitraduċihilhux) għall-Malti.
Minn dawk kollha li kienu mistidnin (għal gradwazjoni, għal gradwazzjoni, għall-graddwazzjoni, għall-gradwazzjoni), (dsatax-il ruħ, dsatax-ir ruħ, dsagħtax-il ruħ, dsagħtax ir-ruħ) biss ma kinux preżenti.
Mal-ħobż biż-żejt l-hena tiegħi nagħmel basla (mqatta’ rqieqa, mqattgħa rqieqa, mqatta’ rqiqa, mqattgħa rqiqa) u xi werqa nagħniegħa ma tonqosx lanqas.
5 minn 5.
Ili ħafna naħseb jekk għandix inċempillu jew le.
Ma nixtieqx nagħtih x’jifhem li għandi tort f’dak kollu li ġara.
Kont ili nissaportih u ma flaħtx inżomm aktar dak li kelli xi ngħidlu.
Ridt nurih li mhux bilfors dejjem għandha tgħaddi tiegħu.
Din id-darba ma ridtx inħallihielu għaddejja lixxa u jaħseb li jista’ jibqa’ għaddej minn fuq kulħadd.
Kien messu staqsieni qabel ma ħa dik id-deċiżjoni importanti.
Jien lilu dejjem nistaqsih u nitolbu l-opinjoni tiegħu.
Imma lilna ma jistaqsiniex, biex bħal donnu ma juriniex li ġie bżonn il-parir tagħna.
Jew forsi għamel hekk biex lil Mario jurih li kien l-aktar persuna importanti fl-uffiċċju.
Nesa kemm qbiżt għalih meta l-prinċipal ma riedx iħallih jaħdem aktar magħna wara li lill-kollega tiegħu kien irrispondieha b’mod arroganti u wrieha b’mod ċar li ma kienx se jħalliha bi kwietha.
Nesa kemm iddefendejtu meta kienu jgħidu kontrih.
Fejn qabel kont nara x’nagħmel biex inkun miegħu u nimlieh b’kull tifħir għal dak li jagħmel, issa sirt niskartah.
Imqar kif insemmih, bħal donnu jaqbadni swied ta’ qalb.
Imma tgħid x’nagħmel, inċempillu, nikkoreġih bil-ħlewwa u ninkoraġġih jibdel l-attitudni tiegħu? Ngħidlu li ddispjaċieni għall-mod kif trattajtu jew nipprova ninsieh għalkollox u nibqa’ nsegwih mill-bogħod?.
Il-Kappillan
Imqar f’għodwa xemxija ridt tkun baħħar xieref biex tgħaddi minn bejn l-għadajjar tat-triq bla ma timtela tilja tajn jew għall-inqas tintmess miċ-ċaflis.
Fid-dlam ċappa li ħallew il-lampi maqtugħa ridt tkun Kristofru Kolombu biex tasal id-dar tas-Sa Rożann bla ma xxarrab is- suttana għasra u fl-istess waqt tilqa’ x-xita bl-umbrella minnek u mir-ruħ twajba mrekkna miegħek, rasha mgħaddsa ’l isfel.
Dal-ħsibijiet il-Kappillan żammhom għalih, għax in-nifs qawwi tas-Sa Rożann fakkru li qajla kienet tiggustahom li kellu jgħidhomlha.
Dil-mara kellha s-saħħa ta’ raġel u r-ras iebsa ta’ tifel fessud.
Kellha l-fehma li fir-raħal kollu, hi u x-xkiel tagħha kienu l-aktar ħwejjeġ ta’ qofol.
Warajhom kien jiġri l-għawġ ta’ min jidhrilha hi u fis isir l-għawġ tagħha wkoll u qabel ma tiġi teħodlu rasu bih ma toqgħodx b’sabarha.
U kieku teħodlu rasu biss, fiha u ma fihiex.
Imma did-drawwa ġdida li tiġi toħorġu minn daru f’dal-ħinijiet u f’dat-temp, għal skop li ma tridx tgħidlu xi jkun, ftit wara li kienet ġa ġiet għandu, kien fiha u mhux ma kienx.
Kellu dubji kbar kemm ommu kellha dil-ħidma f’rasha meta ċċaħħdet hi u ċaħħdet lil uliedha l-oħra biex tarah miexi ’l quddiem fit-tagħlim u jilħaq il-quċċata għolja ta’ Ministru t’Alla! Ommu kellha mnejn kienet imdorrija bil-parata tal-kanonċi tal-kolleġġjata u l-wirja maestuża tal-ilbies lussuż tal-kanonċi mżejna bl-aħmar u biċ-ċrieket imdiehba u bis-salib abjad tal- Kavallieri.
Tgħid hu kien il-ħolma t’ommu li falliet? Il-ħasra kienet li ommu ma kinitx hemm biex tara t-telfien tal-ħolma; xhud tiegħu kellu jkun hu biss.
Xħin waslu fil-misraħ, id-dwal tal-lampjuni fuq iz-zuntier xegħlulu l-faċċata tal-knisja fuq il-ġenb l-ieħor u ħa nifs ’il ġewwa.
Qisu lbieraħ iz-zuntier fgat bin-nies ħerqana biex iċapċpulu hu u ħiereġ mill-knisja wara li ħa l-pussess tagħha u s-setgħa fuq il-qassisin l-oħra u fuq il-poplu t’Alla li kien irodd qima fiha.
Iċ-ċapċip tan-nies ma ħadux għalih; kien jgħaddi mingħajru.
Ħallieh għal ommu, dik il-mara għażiża li ħabirket biex tarah jilħaq fejn laħaq, u d- dejn li kellu lejha ħassu jitħallas ftit minnu, jekk mhux kollu, b’dak it-taħbit tal-idejn tan-nisa miġburin ma’ wliedhom, tax-xebbiet tal-mużew bl-għenienel nofshom misturin fil-kotra minħabba l-mistħija, u tal-irġiel tal-każini, li ’l quddiem kellhom iħabbtuh u jagħmluh imħallef tal-kwistjonijiet u l-kontroversji li jinqalgħu minn żmien għal ieħor bejniethom.
Il-ġurament li ħalef fil-maqdes tal-Mulej kien ħassu iebes fuqu u xtaq l-għajnuna tas- Setgħani biex iżommu tul għomru kollu, kemm fil-bnazzi kif ukoll meta jogħlew il-ħalel tal- ilmijiet imgħaddba.
Fil-ħabel tal-qanpiena li ġibed għall-ewwel darba ra d-dmir tiegħu li jsejjaħ lill-fidili biex iroddu qima u jiżżu ħajr ’l Alla tal-ġid li għamlilhom u tat-tiġrib li għoġbu jibagħtilhom għall-ġid ta’ ruħhom stess.
Ftakar b’nofs tbissima li għal waqt wieħed kien ħalla l-istħajjil jiġri bih xħin daħal fil- konfessjonarju, u għad li ħass is-setgħa tal-biża’ li jaħfer id-dnubiet, imqar l-aktar ħoxnin, dieħla f’għadmu, tlajja għal ftit u ħaseb li kieku kellu jmut hemm ġew u jgħaddu l-eluf tas-snin minn fuq wiċċ id-dinja bla ma ħadd jaqilgħu minn hemm, għad jasal żmien meta tiġi tarah in- nies tal-ġejjieni u titgħaxxaq tħares lejh, b’dak il-berittin bil-ġummiena, bħala relikwa ta’ ċiviltà mbiegħda bħalma llum in-nies titgħaxxaq bis-sultan ċkejken Tutenkhamun.
Intebaħ li kien waqaf u miegħu kellha tieqaf Rożann biex tilqa’ ruħha mill-qtar tal-ilma.
Kienet baqgħet ma lissnitx kelma, imma kif ħares ’l isfel lemħilha jdejha jirtogħdu.
Reġa’ midd riġlejh u komplew triqthom.
Ħassha toqmos f’mixjitha u minkejja li riġlejha aqsar biċċa sew minn tiegħu, kellu jtawwal passejh biex ilaħħaq mal-ġirja tagħha u jgħattiha bl-umbrella.
Imma x’kienet din l-għaġla kollha? Tgħid kienet se tieħdu f’xi ġrajja siewja tassew? Il- burdati tan-nisa ma kienx iġerragħhom wisq, u kellha mnejn l-imġiba tagħhom kienet għenet lis-seminarista żagħżugħ jagħżel is-swali siekta mudlama f’dak il-bini qadim tal-Furjana u f’dik in-naqra ta’ ċella fuq il-forn jarmi s-sħana jwettaq ix-xewqa t’ommu u jiftaħ bwieb qalbu beraħ għas-sejħa tal-Mulej.
(Adattata minn Samuraj ta’ Frans Sammut).
Jum il-festa fl-iskola
Rari kien jgħaddi ljieli mqajjem, iżda dal-lejl kien wieħed minn dawn ir-rari.
Baqa’ jitqalleb ġo friexu.
Kien inkwetat wisq biex jagħlaq għajnejh.
Ħass li xi flaġell kbir se jaqa’ fuq l-iskola tiegħu, kastig aħrax talli l-għalliema qed jitbiegħdu mid-dawl tal-fidi biex jimxu fid- dalma ta’ Luċifru.
Mhux biss, iżda kienu qed jaqgħu fl-ereżiji, fit-tkasbir tal-ħwejjeġ sagri.
Kif jista’ jorqod? F’ħaġa waħda biss kien isib faraġ.
Kien iddeċieda li jagħmlilha festa fl-iskola, festa kbira li bħalha l-ebda skola għadha qatt m’għamlet lill-ebda qaddis.
Ħalli jħabbat il- mewġ, ħalli jgħidu l-għalliema.
Jiġbor flimkien lil dawk li kienu għadhom ma tilfux il-fidi u flimkien jorganizzaw festa li tixtraq lill-patruna tar-raħal u tal-iskola.
U mill-għada stess beda x-xogħol.
L-uffiċċju għab u l-kamra nbidlet f’ġenna.
Artal kbir kien jiddomina kollox, magħmul mill-mejda tas-Surmast u banketta fuqha mgħottijin b’liżar kbir.
Fuq kull naħa tal-artal tliet gastri tal-bambù misruqin minn taħt għajnejn Saverina; u ringieli ta’ xema’ kullimkien.
Imbagħad, quddiem l-artal kont issib tapit aħmar kbir.
Kollox kien bl-ordni, kollox pulit, kollox jimmira lejn l-artal fejn quddiem purtiera tad-damask kien hemm ir-ritratt ta’ Santa Filomena.
It-tfal kienu qed iġibu l-bukketti, u Wiġi erħilu jimla l-vażetti tal- art u ta’ fuq l-artal.
Dawn il-fjuri jgħoddu għat-Tridu biss, għal nhar il-festa jaħseb is-Surmast.
Kellu ġnien mimli margeriti u dalji.
għal nhar il-festa l-ġnien jitbattal biex jimla l-artal.
Fit-tlett ijiem tat-Tridu, it-tfal kienu jmorru jinvistaw l-uffiċċju jew aħjar is-santwarju kull filgħodu, u flimkien mas-Surmast jgħidu t-talba mirakoluża tal-Qaddisa.
Iżda għal nhar il- festa kien hemm imħejji programm speċjali.
Dun Salv iqaddes ġol-iskola, imbagħad paniġierku u benedizzjoni sagramentali wara l-quddiesa, rikreazzjoni ta’ kwarta u wara tingħad il- kurunella, u ssir purċissjoni mal-iskola kollha bir-ritratt ta’ Santa Filomena.
Għal kollox kien ħaseb; għall-fanali, għall-bnadar, għall-abbatini.
kollox kien organizzat.
Fl-aħħar nett il-festa tagħlaq bil-famuż innu u l-bqija tal-ġurnata u waranofsinhar it-tfal jitħallew jiġru u jilagħbu u jifirħu.
Lanqas hu stess ma basar kemm għajnuna se jsib.
Ħallihom lil dawk ta’ kontra tagħna, ħallihom jitbaqbqu mat-tfal tal-klassi.
Aħna narmaw u nħejju għall-festa.
Lanqas qatt kien immaġina kemm kienu dilettanti tal-festa s-Sur Delia u s-Sur Cassar.
“Issa taraw x’festa se jkollna!” kien jgħidilhom kollu entużjażmu.
U l-festa tal-iskola waslet.
Donnu anke l-Qaddisa riditha l-festa għax dakinhar sebħet ġurnata li aktar tfakkrek fi dħul ir-rebbiegħa milli fi tmiem Ottubru.
Is-Surmast bilkemm kellu sabar jilbes u jieħu l-kafè.
Kellu ġenn biex jinżel fil-ġnien u jfittex jaqta’ l-fjuri ħalli jbakkar lejn l-iskola u jarma l-artal.
Xi fjuri huma? Mela qed joħlom? Kellu jew ma kellux fjuri? Ilbieraħ kienu hemm.
Iżda llum xi ġralhom? Qatgħethom Saverin? “Le Karm, jien x’nambihom dal-fjuri!” Mela fejn marru? Min ħadhom? Kienu serquhomlu? Serqu l-fjuri propju biex jisfrattawlu kollox.
Ħabat se jirrabja; ħabat se jerħi r-riedni minn ilsienu, iżda bejn għax ftakar li ried jitqarben u bejn għax kien waħħal f’rasu li xejn ma jisfrattalu l-festa li kien ħejja, daħal ’il ġewwa kalm u biered.
Ma ġara xejn.
Jaqbad il-karozza u jmur jixtri l-fjuri mingħand Ġulin.
Imbagħad dwar is-serqa jaħseb aktar tard.
Imma mhux illum.
mhux il-waqt!
Kemm deher sabiħ il-ward fuq l-artal.
Ħasra li ma kienx il-ward “tiegħu”, iżda Santa Filomena kienet tagħdru u l-artal kien sabiħ xorta waħda.
L-għalliema tal-qalba kienu hemm kmieni.
Kulħadd kien imħabbat dik l-għodwa.
Iżda x-xitan kien deffes denbu.
Prova oħra tal- kobor ta’ din il-Qaddisa.
li x-xitan kien qed jagħmel ħiltu biex jisfrattalha l-festa.
Seba’ għalliema neqsin! “Tikkonfondu xejn,” qalilhom is-Surmast, “għamlu sew ma ġewx.
X’nambuhom mas-saqajn lil dawk? Issa nistgħu niċċelebraw il-festa bil-kwiet.
” (Adattata minn Is-Surmast ta’ Trevor Żahra).
L-Għerien tal-Fatati
Xħin toqgħod taħseb kif il-ġrajjiet tal-bnedmin jinhemżu waħda mal-oħra bħal għeneb f’għanqud tibqa’ mistagħġeb.
Li kieku Eżaw ma kienx żaqqieq, Ġakobb ma kienx jeħodlu l- primoġenitura; li kieku Markantonju ma ħax grazzja ma’ mnieħer Kleopatra, l-istorja ta’ Ruma u tad-dinja kienet tieħu xejra oħra; u li kieku Kurun ma kienx ħabib ta’ Ġamri tal-inbid, Wenzu ma kienx jieħu l-qatgħa li ħa fl-Għerien tal-Fatati li sa mewtu ma nsieha qatt.
L-Għerien tal-Fatati jinsabu taħt xifer fejn il-blat għeri fuq il-Lvant tal-Mellieħa, jinqata’ qisu b’sikkina u jagħti lill-wied tal-Imġiebaħ il-ġenb tiegħu tal-Punent.
L-Għerien huma ta’ kobor u fond differnti, iħarsu fuq il-wied, u huma misturin tajjeb minn kwantità ta’ siġar antiki u kbar, fosthom ħarrub u rand; iżda l-isbaħ siġar tal-post huma xi ballutiet ta’ għoli u kobor tal-għaġeb – tant li l-post fejn jinsabu l-għerien jissejjaħ Il-Ballut.
Biex tmur f’din ir-rokna moħbija ta’ Malta, trid taqbad it-triq ta’ Wied l-Imġiebaħ u tibqa’ nieżel sakemm fuq idek ix-xellugija ssib razzett.
Sewwasew ma’ dan ir-razzett, tinfetaħ trejqa li titla’ wieqfa wieqfa, iddur mal-bini u warajh, tilwi lejn il-lemin u ftit ftit issir mogħdija tar-riġel li tieħdok minn qalb l-għelieqi lejn Il-Ballut.
Int u miexi ma’ din il-mogħdija, tara fuq ix-xellug għamla ta’ sur, u fuq il-lemin il-Wied tal-Imġiebaħ, jitbissem sieket fis-siġar u l- għelieqi tiegħu sakemm jingħaqad mal-mewġ ferrieħi tal-bajja.
Wara ftit minuti l-mogħdija tieħu liwja iebsa u wieqfa lejn ix-xellug u int issib ruħek bejn l-akbar fost l-Għerien tal-Fatati u balluta mill-akbar li tifrex dirgħajha u tagħmel bil-weraq tagħha qisha sala ta’ ħdura, skiet u ġmiel li ma jistgħux jitfissru.
L-għar għandu żewġ daħliet, waħda miftuħa u mdella minn ġebla kbira li hemm quddiemha, u li forsi darba kienet isservi ta’ bieb, u l-oħra magħluqa bil-ġebel tas-sejjieħ.
Għad li d-daħla baxxa, l-għar ’il ġewwa jikber u jogħla, u meta tidħol fih ma tistagħġibx li missirijietna kienu jgħidu li hemm ġew kienu jaraw il-fatati.
Taħt id-dell tal-balluta, u b’dahru lejn l-għar, Wenzu darba kien qiegħed bilqiegħda jħares lejn il-wied u l-baħar.
Kien waħdu, iżda kien qed jistenna l-wasla ta’ ħbiebu Kurun, Girgor il-gabillott u Ġamri tal-inbid.
Bħas-soltu, Wenzu u Girgor kienu ġew il-Mellieħa ma’ Kurun, li kien ġie biex jixtri xi nbid mingħand xbinu Ġamri.
Din id-darba Wenzu kien irnexxielu jiġi mingħajr Rożi, li kienet marret iddur b’oħtha Zolli, għax din, wara ikla bajtar tax-xewk li għalih kienet toqtol, iddubbat indiġistjoni li għal ftit ma qabbdithiex it-triq it-twila.
Kienu telqu s-Sibt filgħaxija u raqdu għand Ġamri, bil-ħsieb li l-għada jieħdu xi ikel magħhom u jmorru jqattgħu ġurnata l-Ballut għall-kwiet u l-frisk.
Wenzu kien sema’ l-ewwel quddiesa u telaq waħdu lejn il-Ballut bil-mixi, ħalli l-oħrajn imorru aktar tard bil-karrettun ta’ Ġamri.
L-idea li joqgħod għal ftit żmien waħdu, igawdi l-kwiet u l-ġmiel tal-wied mingħajr ma jisma’ t-tgergir ta’ Rożi u t-treddin ta’ Zolli għoġbitu wisq lil Wenzu, u bejnu u bejn ruħu kien qed jaħseb kemm hi sabiħa l-ħajja bla inkwiet; imma kien qed jgħid hekk għax ma kienx jaf li l-inkwiet kien qiegħed ifaqqas preċiż wara spallejh, fid-dlam tal-għar, fil-persuna ta’ dak l-għafrit ta’ Kanenu.
Biex żgur il-ftit żmien ta’ kwiet li kellu jgħaddih mill-aħjar li jista’, Wenzu kien ġieb miegħu flixkun inbid minn dawk li Ġamri kien iżomm għall-ħbieb tal-qalba, u kultant kien iressqu lejn xofftejh u jlegleg boqqa jew tnejn, imbagħad jaqleb għajnejh ’il fuq bil-gost, u jixxotta xofftejh u geddumu fuq id-dahar ta’ idu.
Imma Kanenu x’kien qed iħawwad f’dak l-għar? Kanenu kien magħruf fost it-tfal tal- Mellieħa bħala l-aqwa kollezzjonista tal-għasafar tal-għana, gremxul, ħanfus, ħnieżer l-art u annimali oħra.
Ftit ’l isfel minn fejn Wenzu kien qiegħed għad-dell tal-balluta jbus kultant ħalq il-flixkun, Kanenu kien bena daqsxejn ta’ dura mnejn kien joqgħod għassa meta kien imur jonsob għall-għasafar tal-għana.
(Adattata minn “L-Għerien tal-Fatati” ta’ Ġorġ Żammit).
SA.
04C F’din is-silta l-iżbalji huma kkoreġuti bl-aħmar.
A.
Peter Xħin daħlet torqod bdiet taħsibha mod ieħor.
Kif niżżlet rasha fuq l-imħadda ma kinitx ċerta daqs qabel li ma kien ġara xejn bejnha u bejn Peter li kellu jweġġa’ lill-għarus.
Għamlet ħilitha biex torqod, imma ma setgħetx.
Qabdet ktieb minn fuq il-komodina – rumanz li kienet ilha li bdietu iżda li Peter qalilha li ma kienx tal-livell tagħha u neħħielha l- ġibda li tkompli taqrah – u bdiet tqalleb il-paġni.
Qrat ftit iżda malajr intebħet li dak li taqra tinsieh mill-ewwel u reġgħet qiegħdet il-ktieb fuq il-komodina.
Tfiet id-dawl biex toqgħod taħseb fid-dlam u kellha tistqarr magħha nnifisha li bejnha u bejn Peter kien hemm xi ħaġa misterjuża.
Ma setgħetx tkun taf x’inhi u tqarrset meta ftakret li ħtija tagħha stess kellha tistenna sa nhar il-Ħamis biex, għandha mnejn, tibda tikxef xi ftit minn dan il-misteru.
Qagħdet taħseb fid-dlam u ġġib quddiem għajnejha lil Peter.
Infirxet tbissima fuq wiċċha tarah jagħtiha dik il-ħarsa ta’ bosta tifsiriet u hi tixxemmex fiha tħossha sultana tal- ġmiel.
X’aktarx dan kien is-seħer ta’ Peter: kellu l-ħila jġegħelha tħossha sultana sabiħa li ġġennen lill-irġiel warajha.
L-għarus kien iħobbha, ma kellhiex dubju, iżda ma kellux din il- ħila.
Hi kienet tħobbu wkoll iżda xorta ma kinitx tħoss dak li tħoss meta tkun ma’ Peter.
Għandha mnejn ħasbet, għaliex ma’ Peter kienet biss ħbieb.
Qatt ma qorbu lejn xulxin u għalhekk bilfors jibqgħu msaħħrin b’xulxin.
Iva, dik hi l-kelma.
Issa kienet ċerta li Peter issaħħar warajha tassew – dik iċ-ċempila kienet il-prova – bħalma kienet.
miġbuda lejh hi.
Iġri jasal il-Ħamis kien l-aħħar kliem li ssawwar fuq fommha qabel ma marret għajnha biha u raqdet fil-fond.
L-iljieli ta’ wara batiet biex raqdet u kull darba li tkun se torqod, kien hemm Peter quddiemha u mhux l-għarus li tant kienet tħobb u kellha d-dinja bih.
Il-Ħamis wasal.
Telqet mix-xogħol bil-għaġla.
Kif waslet id-dar kielet malajr, straħet kemm kemm u nħaslet.
Ma riditx tistqarr magħha nnifisha iżda kellha seba’ mitt sena tilbes biex toħroġ.
Minkejja l-għaġla kollha ndilket bl-aqwa fwieħa li kellha, bil-mod, u ftakret fir-ritwal li kienet issegwi għall-ewwel li bdiet toħroġ mal-għarus.
Fejn is-soltu Peter ġieli jiġi tard, daqqa bi skuża u daqqa b’oħra, għad li mbagħad jintasab bilqiegħda ħdejha u ma jaqlax għajnejh minn fuqha, illum kien hemm qabilha, jistennieha.
Illum ħarstu wkoll żammha mitfugħa band’oħra, saħansitra fuq l-għalliem li kien qalilha kemm ma jifilħux, u qagħad jisma’ l-liġijiet tal-ekonomija, għall-inqas mill-qoxra ’l barra.
Dawn l-irġiel kollha xorta, ħasbet, għandhom ħila tal-għaġeb jaħbu dak li jkunu qegħdin iħossu.
Xħin fl-aħħar l-arloġġ kellu ħniena minnha u l-lezzjoni waslet fi tmiemha, għaġġlet aktar mis-soltu biex toħroġ qablu u tmur tiltaqa’ miegħu ħdejn il-karozza pparkjata fi triq dejqa fejn ma tagħtix fil-għajn.
Laħaqha ftit wara, daħlu fil-karozza u telqu.
Flok ġibed lejn in- naħa tas-soltu, Peter qabad triq oħra.
Hi ma qaltlu xejn.
Setgħet tobsor li la kellu xi ħaġa x’jgħidilha ma kienx jagħmel bħal dari.
Baqgħet siekta fid-dalma, tħarislu minn taħt, b’xoffitha kemxejn imdendla, tarah goff iżda ħiemed, isuq donnu mhu se jieqaf qatt.
Fl- aħħar waslu f’post ’il bogħod mill-ħamba tal-belt u Peter waqqaf il-karozza mal-bankina.
Ħarset madwarha fin-nofs dalma ta’ barra u ma setgħetx tilmaħ għajr ftit karozzi pparkjati ’l hawn u ’l hinn, imbegħdin minn xulxin kemm jistgħu kif jagħmlu l-klieb li moħħhom biss biex jibilgħu l-ikel ta’ quddiemhom qabel jeħodhulhom xi kelb ieħor.
“Hawn aħna”, qaltlu xħin is-skiet dejjaqha, “ma nixtieqx indum wisq”.
Peter dam ma wieġeb.
Donnu ma kienx jaf x’se jaqbad jgħid.
Fl-aħħar ħa nifs qawwi ’l ġewwa, dawwar wiċċu lejha u fid-dlam semgħetu jgħid: “Issa la qegħdin hawn, noqogħdu ftit ieħor, ili nistenniek tant!” (Adattata minn “In-Naska” ta’ Frans Sammut).
Żgħażagħ Rivoluzzjonarji
Dik ir-rebbiegħa, qrib it-tieġ ta’ Pauline u Mark, fil-pajjiż kollu ż-żgħażagħ kienu qed jorganizzaw kampanji u x’naf jien biex jinqerdu l-ipokrisiji ta’ madwarhom.
Għall-anqas, dak kien l-għan tal-bosta fosthom.
Għall-ħabta ta’ nofs Marzu, il-biċċa kienet qlielet sew.
Iż- żgħażagħ kienu anki waslu biex ħabtu difrejhom mal-pulizija, u wħud minnhom kienu għaddew iljieli sħaħ fiċ-ċelel.
Iżda, aktar ma ż-żgħażagħ sabu min jiqfilhom, huma aktar ħraxu.
Kienu diġà saru ħafna marċi ta’ protesta.
L-eqqel beda meta fil-pajjiż, il-kbar organizzaw ġimgħa kontra d-drogi u l-użu ħażin tagħhom.
Kemm Mark, kif ukoll Pauline, ma’ eluf ta’ sħabhom kienu jirringrazzjaw ’l Alla li tahom l-għaqal biex ma nqabdux minn dan il-vizzju tal-biża’.
Iżda huma lil ħadd ma kienu jaħfruha! Ma ħamlux jaraw il-kbar tagħhom jorganizzaw dik il-kampanja kontra d-droga meta kienu jafu tajjeb li ħafna mid-drogi kienu mmexxija mill-kbar u mhux miż-żgħażagħ.
Huma kienu jħossuhom qishom qegħdin jinqabdu f’xibka malizzjuża mifruxa mill-kbar.
Ma setgħux iħalluha għaddejja lixxa għax demmhom kien ibaqbaq fihom u ma jħallihomx jorqdu.
Kif, wara kollox, jissieltu kontra d-drogi meta huma nfushom jirreklamaw bil-qawwa kollha n-nikotina u t-tipjip.
li jagħmlu ħsara xejn anqas?
Din il-mistoqsija kienet tiswa ta’ tarka fuq fomm iż-żgħażagħ rivoluzzjonarji.
Iżda, mid- drogi u t-tabakk, ġew għall-gwerer, l-armi nukleari, it-tniġġis tal-arja u l-ambjent, u issa waslu wkoll biex jattakkaw ir-reliġjon falza, taparsi, li bosta kienu qed jgħixu.
Ir-reliġjon kienet tingħex biss għal wiċċ in-nies, fejn jidher u jaqbel! Sa ftit qabel it-tieġ, Pauline u Mark kienu jiġru dejjem flimkien u ma kinux ifallu attività waħda li hi waħda! Spiss kont tarahom ixejru f’idejhom tabelli b’kitba kbira: “Irridu paċi mhux gwerra”, “Irridu mħabba vera”, “Neqirdu l- ipokrisiji” u oħrajn.
Iżda mill-jum tat-tieġ ’l hawn, il-biċċa kienet qlielet mhux biċ-ċajt.
Spiss kienu jimblukkaw toroq, jaħirqu karozzi u bini, jinxteħtu bombi tal-idejn, u ħafna inkwiet ieħor.
Tassew ħaġa tal-iskantament kif, għajr ftit arresti, kien hemm biss għadd żgħir ta’ feruti; ħadd mejjet! Iżda mit-tieġ ’l hawn, Mark qatt ma ħalla aktar lil Pauline tiġri miegħu f’dawn il-marċi.
Hu ma kienx jonqos li jmur jagħti sehmu mal-eluf l-oħra.
Iżda lil Pauline qatt ma ħallieha aktar tissielet miegħu f’dawn l-attivitajiet.
Hija kienet tassew tixtieq tmur miegħu dejjem, u kienet saħansitra tibki biex tagħmel dan.
Mark kien lest ibati huwa, iżda lir-reġina tiegħu issa, ma kien jixtieqha lanqas biss titħarrek mill-kenn ta’ darhom.
Kien jibża’ għaliha aktar mill-istess ħajtu.
Għall-bidu t’April iż-żgħażagħ bdew jitolbu li jkollhom setgħa proporzjonata fit- tmexxija tal-universitajiet.
Mhux talli l-istudenti ngħaqdu kollha flimkien, iżda magħhom ingħaqdu wkoll dawk iż-żgħażagħ li kienu qed jitolbu ħwejjeġ differenti għalkollox minnhom.
Il-qagħda baqgħet tikrieh u tmiemha ma kien qed jidher imkien qrib.
Issa, bdejna nisimgħu b’xi mewt ’l hemm u ’l hawn ukoll.
U hekk ġara li ż-żgħażagħ ta’ pajjiż bdew jitħajru minn dawk ta’ pajjiżi oħra.
F’xi wħud minn dawn il-pajjiżi, tant kienu qlielu l-irvellijiet li kien hemm żgħażagħ li taw in-nar lilhom infushom, oħrajn inxteħtu taħt ir-roti ta’ karozzi mexjin, uħud saħansitra bdew isumu għal ħafna ġranet.
Id-demm żagħżugħ kien qiegħed ibaqbaq qawwi tista’ tgħid f’kull rokna tad-dinja! Iżda kif qatt tista’ tasal il-paċi f’dat-taqlib sfrenat? Possibbli ż-żgħażagħ kienu jafu x’inhuma jgħidu u jagħmlu? Iżda l-kilba li kellhom biex jeqirdu l-ipokrisija kienet għamiethom, u wara li kienu ppruvaw minn kollox, fl-aħħar infexxew fil-vjolenza u l- ġlied.
Ta’ kull filgħaxija, Mark kien jasal id-dar għajjien mejjet.
Pauline kienet tiffittah mhux ftit sakemm iteftef xi ħaġa tal-ikel, u mbagħad it-tnejn kienu jidħlu jorqdu.
Iżda Pauline ma kinitx torqod qabel ma Mark jirrakkuntalha l-ġrajjiet tal-jum.
(Adattata minn “Mark” ta’ George Falzon).
Sold għall-Ħamiem
Fil-misraħ tal-belt kellna għadd ġmielu ta’ ħamiem.
Meta konna żgħar, erħilna niġru warajhom, naqbduhom minn denbhom, meta jirnexxilna, u nerġgħu nħalluhom itiru minn idejna, qabel ma jġorruna magħhom bl-iskossi rrabjati u qliel li kienu jagħtu biex jaħarbu.
Ġieli konna nibdew ngħodduhom, waħda, tnejn, tlieta, erbgħa, u filli naslu sal-għaxra, u filli jidħlu f’xulxin, iduru ’l hawn u ’l hinn, u jkollna nieqfu jew nerġgħu nibdew ngħoddu b’qalbna maqtugħa.
Kull tajra kienet ħoxna u fuq tagħha, u l-ilwien tagħhom kienu jimlew u jsebbħu l-ambjent.
L-art, miżgħuda bihom, donnha kienet timxi.
Xi drabi mnalla kien hemm it-tgergir li kienu jagħmlu l-ħin kollu, għaliex il-ħwienet siekta u x-xjuħ jitħaddtu b’leħen mitfi u mkarkar kienu jagħtu xejra ta’ niket kbir.
In-nies kollha kienu drawhom il-ħbieb speċjali tal-misraħ.
Issa jnaqqru minn hawn u issa jduru lil hinn, ħielsa daqs ir-riħ u ħfief ftit inqas minnu, issa jittajru fuq xi siġra xiħa li kulħadd kien jafha l-istess sa minn ċkunitu, u issa jħufu bl-akbar kordjalità ma’ riġlejn kull min kien hemm.
Ma kinux jibżgħu jew jitgerrxu, u la mill-uċuħ qodma u lanqas minn dawk li ġieli dehru fostna għal ftit, bħall-għasafar tal-passa.
“Sold għall-ħamiem, sinjur, sold għall-ħamiem,” kien dejjem iredden Vestru.
Minn xħin jisbaħ sa nżul ix-xemx tas-soltu, nafu dejjem fil-misraħ, kuljum kuljum, sajf u xitwa, bl-istess qalziet qadim u sidrija, u xi drabi kien ixidd ġlekk minn dawk li jfakkruk fl-antenati.
Il-mustaċċi żgħar żgħar tiegħu ma kienu jaqtgħu xejn mal-bqija ta’ wiċċu.
Żgur li qatt ma sab lil min jgħidlu b’dan.
Kien mitluq fi lbiesu, u nafu dejjem b’leħja ta’ jumejn.
Iżda n-nofs tbissima ta’ tfajjel kienet tixgħellu wiċċu.
Trid u ma tridx, kien ikollok tieqaf tkellmu.
Madankollu, hu mhux kliem kien irid.
“Sold għall-ħamiem, sinjur!”
Kliemu kien l-istess għall-fqar u l-għonja, għat-turisti u għaċ-ċittadini komuni kollha, u kulħadd kien jitfagħlu xi ħaġa fil-kaxxa ċkejkna li kien iżomm fuq żaqqu b’idejh it-tnejn biex jilqa’ fiha l-għotjiet tan-nies.
Kaxxa mimlija sa nofsha bil-qamħ u l-qaraboċċ, u xħin ifettillu, erħilu jdeffes id waħda, jimla ponn u jxerrdu mal-art.
Il-ħamiem fidil kien jagħraf minnufih it-tisfira ħafifa tiegħu, u l-ħoss tal-ikel mistenni, itektek fuq wiċċ l-art, kienet tifhmu kull tajra, anki l-aktar waħda ġdida.
Il-ħlejjaq kollha kienu jinġabru fi ftit waqtiet għal-laqgħa ġenerali, min minn fuq l-ogħla bjut antiki fil-qrib, min minn fuq il-friegħi ħoxnin tas-siġar, u min minn nofs it-triq fejn il-ħamiem kellu kunfidenza xi ftit żejda mat-traffiku u mal-liġijiet magħrufa tiegħu.
Kellu kunfidenza wisq aktar mill-bnedmin infushom.
Ma kinux jonqsu li jiġu wkoll xi żewġ għasafar mhux mistiedna u jitħalltu, bil-wiċċ tost kollu, mal-ħamiem, inaqqru u jissieltu bla dnewwa, iżda bla ebda jedd leġittimu, għall- ikla ta’ Vestru.
Min-naħa tiegħu, Vestru qatt ma keċċa lil ħadd.
Ir-raġel ma kellu ’l ħadd fid-dinja ħlief lil Fefu, kelb komuni, issib bħalu kemm trid, li kien trabba miegħu minn twelidu.
Kulħadd kien jafhom bi ħbieb mill-akbar, dejjem flimkien, u jekk Fefu kien jaħsel jitbiegħed xi ftit passi minn sidu, Vestru kien jaf sewwa li mal-ewwel għajta sieħbu kellu jasal jiġri ħdejh.
“Int ħabib kbir tiegħi, Fef, u l-ħajja tagħna ngħixuha flimkien.
Jekk inti ferħan, jien ferħan.
Jekk jien imnikket, int bħali” kien iredden Vestru huwa u jħejji l-ikla ħafifa għalih u għall-kelb wara li jkun inġabar f’daru filgħaxija.
Fiż-żewġ kmajriet li kellu Vestru kien imidd idejh għal kollox, u donnu qatt ma ħass il-ħtieġa li jiżżewweġ.
Il-ħajja ta’ waħdu għexha minn żmien il-gwerra dinjija li, fost il-vittmi tagħha, ġarret ukoll lil ħutu kollha.
Il-gwerra għallmitu l-ġuħ u l-faqar u kif jispelli l- kelma twila u tqila “inġustizzja”.
Issa li ż-żmien għadda u hu dera, ma seta’ jgerger minn xejn.
In- niket kien jaf jidfnu fil-qiegħ ta’ qalbu, u Fefu kien jifhmu malli kien iħares lejh.
Dejjem il-kliem tas- soltu, il-kliem twajjeb tal-ħbieb li m’għandhomx x’jaħbu minn xulxin u li m’għandhom lil ħadd aktar fl-univers kollu, kbir kemm hu kbir.
(Adattata minn ‘Sold għall-Ħamiem, Sinjur!’ fi Stejjer għal Qabel Jidlam ta’ Oliver Friggieri).
Samirah
Le, ma mittx.
U mhux se mmut.
Żgur li mhux se mmut.
Għax qed naħseb.
U moħħi ma ġralu xejn.
U l-uġigħ, issa, bilkemm għadni nħossu.
Qed inħoss biss sturdament stramb u għeja kbira.
U ħarira bard.
Imma bard minn dak il-komdu.
Bħal dak li tħoss meta bid-deni tidħol fis-sodda u titħaxken u tingħalaq fik innifsek, b’saqajk jagħfsu ma’ sidrek u b’xufftejk imwaħħlin ma’ rkupptejk.
Qed nipprova ntella’ saqajja iżda waqt li qed nimmaġinahom telgħin mhu qed jiċċaqlaq xejn.
U qed nerġa’ nipprova, għall-elf darba, niftaħ għajnejja iżda għalxejn.
Jew forsi qed niftaħhom u qed nara biss id-dlam.
Possibbli għamejt? Le, kif jista’ jkun? U qed nerġa’ naħseb f’dak li ġara għax kollox għadu ċar.
Sal-mument li fih ġara.
Moħħi għadu jaħdem sew.
Kif kien qabel.
U biex inkun żgur, naħdem is-somma tas-soltu.
Rajt? Moħħi qed jaħdem.
U anke qabel ma ħdimt is-somma kien qed jaħdem għax kont qed naħseb f’dak kollu li naf.
F’ismi.
F’isem ħuti u ommi.
Fl-indirizz tad-dar.
Fin- numru tat-telefown tiegħi u ta’ ħija.
Fin-numru tal-karozza.
Fl-indirizz ta’ Samirah.
Fid-direzzjoni li trid tieħu biex tasal għandha.
Fit-Three Lions Bar li malli taqbżu trid tiġbed fuq il-lemin biex tidħol fit-triq tagħha.
Fil-karozza tiegħi, misjuqa minn Samirah, bil-mużika ħierġa mill-ispeakers mal- bibien tal-karozza.
Fid-dwal qawwija tat-trakk ġej minn quddiemna.
Fil-karozza tirkeb il-bankina.
F’Samirah twerżaq.
Fiċ-ċint jinfaqa’.
Fid-daqqa l-kbira.
U daqshekk.
Imbagħad hawn.
F’dan il-bard komdu, sturdament stramb u għeja kbira.
Imma la qed niftakar kollox għax ma nista’ nara, nisma’ u nxomm xejn? U għaliex ma nistax nitkellem? Qed niftaħ ħalqi u flok kelma toħroġ nefħa.
Jew forsi lanqas dik.
Forsi mitt?! U le, kif jista’ jkun? U Samirah? Fejn ħaduha lil Samirah? Nixtieq ngħajjat lil Samirah.
Tgħid weġġgħet? Xi ftit żgur.
Imma possibbli mietet? U le, kif jista’ jkun? U qed nitlob lil Alla li ma ġralha xejn.
Le, Mulej.
Mhux Samirah.
Mhux issa.
Le.
Qed inħossni qisni se norqod iżda ma rridx.
Għax jekk norqod forsi ma nqumx.
U qed niftakar f’xi film fejn kien hemm xi ħadd jgħajjat lil xi ħadd biex ma jorqodx.
Ma nistax niftakar f’liema film.
Jew forsi fi ktieb.
Qallu, “torqodx, torqodx” għax beża’ li jekk jorqod ma jqum qatt.
Imma – żomm – jien fejn jien? Fi sptar? Jekk fi sptar, kieku ma nismax ftit ġiri u diskors tat-tobba u tal-infermiera? Jew il-ħoss ta’ xi telefown jew ta’ siġġu tar-roti? Jew bieb jinfetaħ u jingħalaq? Fejn qiegħed?
Le, mhux se norqod.
Lanqas jekk naf x’naf.
Ma rridx norqod.
U qed nipprova niftakar x’kienet qed tgħidli Samirah qabel ġara dan kollu.
Xi storja minn tagħha, probabbli.
Iva, kienet qed tgħidli xi ħaġa dwar il-kuġina tagħha Rashidah li ħmistax ilu stednitha tmur għandhom u xtaqet li anke jien nieħu l-leave u ningħaqad magħhom.
Xi ħaġa dwar Rashidah kienet qed tgħidli.
Imma xiex eżatt ma nafx.
Għax ilħaqna rajna t-trakk bid-dwal il-qawwija ġej fuqna.
Min jaf xi storja kienet se tgħidli? Imma issa nfakkarha u tgħidhieli kollha.
Għax żgur li kollox se jiġi lura għan- normal.
U ftit ħin ieħor inkun ħdejha u nitlobha tkompliha għax irrid nismagħha.
U issa qed naħseb dwar l-aħħar lejl li qattajna flimkien, meta għidtilha li nitħajjar immur f’pajjiżha ħa nara fejn trabbiet u biex niltaqa’ mal-kuġini li tant issemmi.
U qagħdet tirrakkuntali elf storja.
Bħal dik ta’ meta libset il-libsa tal-fjuri u marru fil-bitħa taz-ziju, fejn l-irġiel kienu qatlu n-nagħġa, u bdew iħejju l-ikla.
U qed nipprova niftakar fl-ismijiet tal-kuġini.
Il-kuġini li kienet tmur magħhom għand in-nanniet biex jagħtuhom xi ħaġa tal-flus.
U fil-logħob li kienu jilagħbu fil-bitħa taz-ziju, kollha siġar taż-żebbuġ, u hemm – bir-riħa tfuħ tal-laħam qed isir – joqogħdu jiġru wara xulxin u jpittru fuq il-pali ta’ jdejhom.
U issa qed naħseb f’leħen ommi tgħidli nġibilha lil min irrid.
Ġappuniża, Russa, żingara.
imma mhux Musulmana.
U kont ippruvajt nuriha li dak li qed tgħid ma jagħmel l-ebda sens.
(Adattata minn dak li l-lejl iħallik tgħid ta’ Pierre J. Mejlak (2011)).
Marta
“Marta, ejja għax wasal il-pa”.
Mill-iżjed rokna mbiegħda tal-ġnien li kellhom wara d-dar, kienet titlaq kollox u tiġi tiġri biex tifraħ b’missierha, tħalli l-pupi mimdudin fuq il-ħamrija, tfarfar id-dublett min-naqal li jkun inġabar miegħu, iżżerżaq saqajha bil-għaġla fis-sandli jew fil-papoċċ taċ-ċarruta, taqsam il-ġnien minn fuq il-mogħdija taċ-ċangatura li twassal għall-bieb tal-ħġieġ, tiftħu, tidħol ġewwa, u b’qabża tiddendel ma’ għonq missierha qisha kienet ilha ma tarah is-snin.
Kienet tifla weħidha, li trabbiet fl-imħabba u l-fsied ta’ ħafna nisa – ommha, żewġ zijiet li baqgħu ma żżewġux, in-nanna Kikka, li romlot żgħira, u Katrin, li aktar minn seftura kienet saret waħda ta’ ġewwa, u kienet taħdem bla waqfien minn tlugħ ix-xemx sa nżulha, taħsel, tnaddaf, tħit u ssajjar, u kellha l-kamra tmiss ma’ tagħha, u kienet tħobbha daqslikieku kienet bintha, u qabel torqod kienet iżżommilha idha u tħanninha bit-taqbila tas-sultan li ried iżewweġ lil bintu ma’ raġel tajjeb, u ma setax isibu, u tgħidilha, l-istejjer tal-ġgant li jġorr il- muntanji, tax-xini jimxi fl-art, tal-ħmar li waqa’ f’bir, u tal-għasfur li mar b’ittra għand il- Madonna u ma reġax lura, u ħalla lill-għasafar l-oħra jistennewh, għalhekk tismagħhom ipespsu qabel jidlam, għax ikunu qed isejħulu.
Missierha, l-uniku raġel fost dawk in-nisa, twil, nadif tazza, wiċċu mislut, xagħru mimxut lixx u miġbud bil-brillantina fuq iż-żewġ naħat ta’ moħħu, bil-ferq fin-nofs, liebes dejjem skur u bil-ġlekk, bil-qmis bajda daqqa miftuħa u daqqa b’ingravata sewda, dejqa, nofsha barra u nofsha moħbija taħt il-buttuni.
L-Avukat Vassallo kien wiret id-dar, il-kotba u x-xogħol ta’ missieru, li kien wirithom mingħand nannuh, li kien jiftakar lil missieru jgħid li kien midħla ta’ Dun Mikiel Xerri, u għal ftit ma kienx miegħu dakinhar li nkixfet il-konfoffa.
Ħames ġenerazzjonijiet rat dik id-dar kbira bil-ġnien magħha, mibnija f’nofs ir-raħal fl-istess żmien li nbniet il-knisja u tefgħa ta’ ġebla ’l bogħod minnha, dar sabiħa fuq żewġ sulari, sempliċi minn barra u mingħajr tiżjin, bil-kmamar t’isfel imqassmin fuq żewġ naħat ta’ kuritur wiesa’, li mill- bieb ta’ barra jagħti dritt għall-ġnien, b’taraġ nofs tond li jieħu għat-tieni sular, bil-kmamar tas-sodda mifrudin minn xulxin b’sala arjuża mgħammra b’linfa tal-kristall, mejda twila tal- kawba mdawra bi tmien siġġijiet, pittura taż-żejt u mirja indurati mal-ħitan, u affreski mas- saqaf b’xeni ta’ għasafar kbar u annimali strambi jiġru fl-għoljiet, jistrieħu fuq il-ħaxix, jew jixorbu mill-għadajjar – ilwien ċari, dehriet friski u mdawla, li joħolqu kuntrast mal-għamara tqila.
Mill-fond tas-sala stajt toħroġ ġol-veranda li tagħti għal fuq il-ġnien, naqra ta’ terazzin iserraħ fuq erba’ kolonni, li filgħodu kien jgħum f’dawl li jgħammixlek għajnejk, imma li kif ix- xemx tmur in-naħa l-oħra kien isir frisk u delli.
“Dik dar antika,” kienu jgħidu l-ġirien, “għandha ’l fuq minn mitejn sena.
” “Jew xejn!” Jien ngħidlek għandha mat-tliet mija.
” U xi daqshekk kellha s-siġra tal-awrikarja fl-iżjed rokna mbiegħda tal-ġnien fejn Marta kienet tħalli l-pupi jistrieħu wara ġurnata logħob biex tmur tilqa’ lil missierha meta jiġi lura mill-qorti jew mill-uffiċċju.
Dawn is-snin kollha fuq id-djar u s-siġar ma jagħmlux differenza kbira, imma fuq il-bnedmin iva.
Ara kif għadda ż-żmien fuq Marta, li kif għalqet ħamsa u għoxrin sena saret sinjura, meta żżewġet lil Ċensu, bin in-Nutar Gatt, raġel bla moħħ li qatt ma ried jaħdem, u qatt ma ħadem, li għadda ħajtu jiġri wara n-nisa u jtajjar kull sold li ħallielu missieru.
Lil martu ma kienx jittrattaha sew sakemm darba Ċensu ddeċieda li jitlaq l-Amerka u ħalla lil Marta b’tarbija ta’ sentejn, tifel li kellu l-ħarsa ta’ missieru.
(Adattata minn “Is-Siġra” ta’ Joe Friggieri f’Mixtla Ward - 2000).
Memorji
Qatt ma immaġina li tfajla kellha s-saħħa twaddbu minn irdum għal isfel billi sempliċiment twarrab minn ħajtu.
Sħabu kienu qalulu li l-fażi ta’ adattament mill-ġdid għall-ħajja li kellu qabel ma kinitx faċli u kellha tieħu ż-żmien.
U jekk kien se joqgħod jara r-ritratti, iġedded il- memorji u jisma’ l-istess melodiji, mela ż-żmien kien se jitwallu ġmielu.
U jekk f’dan iż-żmien id-destin ma kienx se jkun ħanin miegħu – jew jekk hu, min-naħa tiegħu, ma kienx se jgħin ftit lid-destin billi jħalli l-frosta fis-salott u jiġri ’l barra – ma kienx se jkun faċli li jiltaqa’ ma’ tfajla li b’nofs tbissima ġġiegħlu jifhem li l-musmar ġdid jaf jaqla’ l-qadim.
It-terapista kienet wissietu li minnu trid tiġi s-saħħa li biha jrid jaqleb il-paġna.
Il-pilloli jistgħu jgħinu iżda r-rieda trid tkun tiegħu.
Wara ħames xhur xeba’ jisma’ l-leħen irqiq tagħha.
Xeba’ jħallas il-flus għal siegħa biki meta l-biki seta’ jibkih waħdu b’xejn fuq is-sufan.
L-aħħar darba li mar qalilha li ma kellux flus fuqu u kien se jħallasha d-darba ta’ wara, li kien jaf li ma kienet se tasal qatt.
Ħalla warajh, ħdejn is-sufan aħdar ċar, par ingwanti suwed bħala sinjal li se jerġa’ jmur lura.
Kien x’kien il-prezz tagħhom, kien għadu kemm iffranka ħafna aktar.
Kien jiftaħ għajnejh filgħodu u jixtieq li kieku, jaħasra, jista’ jibqa’ rieqed.
Mhux għal jum ieħor imma mqar għal sena jew tnejn oħra.
Dak kien l-agħar ħin tal-ġurnata, xħin jiftaħ għajnejh fis-sodda u jintebaħ li ma kinitx ħolma u li ħdejh, fis-sodda, m’hemmx hi mimduda, b’dak ix-xagħar qasir iswed u b’dik in-nemxa fuq spallitha.
Kultant, tul l-ewwel xhur, kienu jiġu mumenti fejn kien iħossu ċert li għad jerġgħu lura flimkien.
U kien japprofitta minn dawk il-mumenti qosra biex jieħu kebab mingħand it-Tork ta’ quddiemu, jinħasel u jitbissem.
U biex jaqta’ xi biljett għal xi weekend xi mkien.
Kultant, imbagħad, kien iħossu ċert li lura flimkien mhu se jkunu qatt u f’dawk il-mumenti kien jinfaqa’ jibki qisu iblah, bħal f’dik il-lejla waqt il-vaganza fi Glasgow.
Imbagħad ġie żmien fejn qatagħha li inutli jipprova jaħrab b’dawn il-ħafna vjaġġi.
Qed jarmi flusu u lura mhu qed jieħu xejn.
Irrealizza li jekk dan hu perjodu ta’ luttu, mela jrid jgħaddi minnu waħdu u jrid jgħixu sal-aħħar.
Jiftakarha tgħidlu, dakinhar li qaltlu ‘daqshekk’ fil-karozza, li aħjar ma jibqgħux f’kuntatt għax il-ferita għadha kollha demm u jekk jigirfuha qabel tkun nixfet sew, kollox ikun irid jibda mill-bidu.
Kemm kienet tidher b’saħħitha u b’kontroll sħiħ fuq moħħha u qalbha.
Kemm kienet tidher deċiża.
Kemm xtaq kieku kellu dik il-konvinzjoni jew dik ir-ras iebsa tagħha.
Forsi għalhekk telqitu – u li jħobb jigdeb kienet biss skuża banali.
Forsi xtaqet li magħha jkollha raġel li ma jibża’ minn xejn.
Raġel konvint b’dak li hu u b’dak li qed jagħmel.
Raġel li jidħol għal kull sfida bil-goff, konvint li minnha se joħroġ aktar b’saħħtu.
Fl-aħħar iddeċieda li ma jrid jippjana xejn iżjed jekk fil-pjanijiet tiegħu ma kienx se jkun hemm hi.
Għalxejn sħabu stednuh magħhom għall-btajjel tas-sajf, meta l-kumpanija tagħlaq għal ħmistax.
Qalilhom li se jippjana xi ħaġa għal rasu iżda kien jaf li ma kien se jagħmel xejn.
Maż-żmien innota li bdiet tiżviluppa fih bidla oħra.
Dak kollu li kien jogħġob lil Sophie, issa, beda jixtiequ hu wkoll.
Jekk qatt qabel ma kien interessah film ta’ Woody Allen, issa beda jixtri kull wieħed li jsib u jekk ma jarahx kollu, almenu jaqra s-sinopsi fuq l-internet u jkun kapaċi jitkellem ftit dwaru.
Bidel il-mobile għax kien jiftakarha tistaqsih kif ma staħax jibqa’ b’mobile hekk.
U meta, waqt bikja, laqat il-flixkun tal-ilma u tefa’ nofsu fuq il-laptop u ma setax jużah aktar, xtara Mac.
U daqshekk libes il-misluta li lilha kienet iddejjaqha.
Bħal qisu ried jinbidel biex jekk id-destin jerġa’ jlaqqagħhom, tintebaħ kemm inbidel u sar aħjar.
(Adattata minn “Kolp ta’ Stat” minn dak li l-lejl iħallik tgħid ta’ Pierre J. Mejlak (2011)).
L-għalliem
Kemm-il darba għaddielu minn moħħu l-ħsieb li jfittex xogħol ieħor.
Imma xiex? X’jaqbad jagħmel? Għad li xiħ ma kienx, lanqas ma kien għadu żagħżugħ mimli bil-ħeġġa għall- avventura.
Issa jkollu jibqa’ hemm sa ma jgħaddi għat-tieni tfulija.
Joqgħod jittama biss fiż- żmien ħanin; forsi ’l quddiem iż-żmien għad jirranġalu t-tħarbit tal-lum.
Li kieku kien għadu ġuvni ma kienx jaħsibha darbtejn.
Kieku kien jitlaq kollox wara spallejh; il-klassijiet kesħin, l- imwejjed mimlija bil-għabra tal-ġibs, il-pitazzi riħa ta’ butir, l-uċuħ vojta tat-tfal.
u jibda ħajja ġdida.
Imqar jekk jaf li jkollu jmur fil-kju jirreġistra.
Imma b’familja ta’ tlett/tlitt itfal ma setax jagħmel li jrid.
Ikollu jgħaddas rasu u jistabar.
kif għamel dejjem.
“Iftħu l-kotba f’paġna ħmistax,” qalilhom b’leħen għoli.
“Sir, m’għandix ktieb,” qabeż jgħajjat tifel mir-ringiela ta’ wara.
Kien se jistaqsih il-għala ma ġabux miegħu imma reġa’ bdielu.
Għalfejn joqgħod jistaqsi mistoqsijiet vojta? Lanqas li din kienet xi ħaġa li qatt ma ġrat qabel.
“Lanqas jien,” żied jgħid Attard, tifel twil u mqarqaċ li sajf u xitwa dejjem imur l-iskola bil-flipflop.
“Jien qatt ma kelli ktieb,” wieġeb il-Boċċu.
“U lili ħaduhuli,” qalet vuċi oħra.
U fi ftit sekondi qam kor sħiħ, itenni r-ritornell ta’ “M’għandniex ktieb”, u kulħadd isib raġunijiet differenti.
“Kollox sew,” qalilhom l-għalliem b’leħen kalm, “naqrahielkom jien l-istorja.
Illum se nagħmlu novella interessanti ħafna li fiha ħafna tagħlimiet moħbija.
” “Dejjem bl-istejjer dan.
” instema’ jgħid it-tifel tal-flipflop.
L-għalliem ippretenda li ma semgħux u beda jaqra.
Jaqra vers wara vers b’xufftejh biss.
Moħħu ma kienx hemm.
Beda jisraq ħars minn taħt lejn it-tfal.
it-tfal li s-soċjetà ta’ dari kienet issejħilhom “studenti”; u li llum anki din il-kelma saret titqies b’lussu.
Rahom mitluqin bla ħeġġa ta’ xejn fuq l-imwejjed tal-fraxxnu.
Wieħed jiekol il-ħobż bil-kunserva u jfarrak mal- art, ieħor iħażżeż, Attard jispara l-karti mgħaffġin b’nitfa ta’ lastku, il-Boċċu u ta’ warajh x’aktarx jilagħbu l-karti, u l-oħrajn jew jitkellmu jew jiddieħku jew reqdin.
U fir-ringiela ta’ quddiem nett kien hemm Louis u Tony, kwieti u dritti bil-ktieb miftuħ beraħ quddiemhom u bil-karti mgħaffġin għaddejja jżanżnu minn ma’ widnejhom.
Louis u Tony kienu jqabbduh swied ta’ qalb.
Kien jitħassarhom u jnisslulu x-xewqa miġnuna li jaqleb id-dinja ta’ taħt fuq.
U meta jiftakar li ma jista’ jagħmel xejn għalihom kien aktar isewwed qalbu.
Fil-bidu tas-sena kien hemm tlieta oħra bħalhom.
Illum anki dawn telqu l-merħla u rħewlha lejn il-wied.
Baqa’ biss Louis u Tony.
U l-merħla, ta’ merħla li kienet, bidlet il-klassi f’maqjel.
Kullimkien imżejjen bil-grif u l- brix.
Il-ħġieġ nofsu mfarrak.
Ta’ kull sena jiġu l-ħaddiema jkejlu u jwaħħlu, iżda mill-għada stess jerġa’ jibda t-tfigħ tal-ġebel u d-daqqiet tal-blalen.
U t-twieqi għerja donnhom gallinar.
Reġa’ ftakar f’Louis u Tony.
Dawk dejjem kienu jgħattu l-ħġieġ vojt tat-tieqa tan-naħa tagħhom b’biċċa kartuna biex ma jidħolx riħ, imma sħabhom kienu jaqilgħuha u jagħmluha trietaq.
L-istess kien jiġrilha l-mejda tagħhom.
Dejjem iħassru u joborxu.
Imma kollu ta’ xejn.
Ta’ kull filgħodu jerġgħu jsibuha mimlija kliem pastaż u disinji oħra.
(Adattata minn It-Tmien Kontinent ta’ Trevor Żahra).
L-Isbaħ Storja
Il-ħġieġ tal-antiporta tan-nanna kien irrigat fit-tul.
Qabel ma nħabbat u niftaħ kont inħobb inkaħħal għajnejja miegħu u nittawwal ’il ġewwa.
Is-sottospekkju tal-intrata, il-gastri, il-ħnejja tat- taraġ.
kollox kien jidher immewweġ u distort.
Anki n-nanna Ċens, bilqiegħda faċċata kontra d- dawl tal-bieb tal-bitħa, minn wara l-ħġieġ irrigat tal-antiporta kienet tidher likwida bħar-riflessi f’wiċċ il-baħar u ma’ kull ċaqliqa tiegħi kienet titbandal u ċċafċaf, ankrata mal-mejda tal-ikel bejn il-vetrina u s-sideboard.
Imbagħad niftaħ l-antiporta u nsib ruħi ġo baħar ta’ stejjer! Jiena ma nafx sewwasew Alla għalfejn ħalaq il-bniedem, imma lin-nanna Ċens u liz-zija Anna żgur ħalaqhom biex jirrakkontawli l-istejjer.
Jirrakkontaw u jimpikaw bejniethom.
Għalkemm meta n-nanna Ċens tkun qed tirrakkontali storja, iz-zija Anna tkun x’aktarx medhija ddur minn kamra għal oħra, u għalkemm l-arloġġ tal-kampnari u l-ieħor tat-taraġ kienu jgħollu l-volum tat-tektik tagħhom biex jidħlu fir-rakkont, iz-zija xorta waħda kienet tkun taf x’inhu jintiseġ.
L-istejjer tan-nanna z-zija kienet tafhom bl-amment u mill- anqas ċaqliqa ta’ id jew ta’ xoffa, kienet minnufih taqta’ xi jkun għaddej.
Imbagħad, meta n-nanna tmur timtedd, jew meta terħilha tfekren lejn il-kappella għall-adorazzjoni, iz-zija Anna araha toħroġ siġġu fil-bitħa, tixħet il-kannestru bil-kobob tas-suf f’ħoġorha u maċ-ċekċik tal-labar tibda tgħidli: “Liema waħda qaltlek in-nanna llum? Tal-iskarpan u s-seba’ ġganti, hux? Imma naħseb insiet tgħidlek li n-nannu tal-iskarpan kien saħħar!” “Le zi.
ma kienx hemm sħaħar fl-istorja!” “Eh.
dak għax in-nanna ma tafhiex kollha.
Dażgur li hemm.
Meta l-iskarpan kien għadu tifel, qabel ma sar skarpan, kien mingħalih li nannuh kien ilu mejjet is-snin.
Qatt ma kien rah.
Imma darba waħda.
” U l-labar iċekċku, il-cardigan taz-zija jitwal pulzier pulzier u l-iskarpan isir jaf li għandu nannuh jgħix waħdu ġol-qalba ta’ foresta u li jkun hu li għallmu x’għandu jagħmel biex jeħles lill-poplu mis-seba’ ġganti li kienu qed iwerwruh.
Iz-zija qatt ma kien jaqgħalha pont.
Taħdem il-kmiem u ċ- ċinet sa ma kollox jagħqad flimkien fi storja sħiħa.
Dil-biċċa ġieli kienet iddum sejra ġimgħat sħaħ.
Għax malli n-nanna tistenbaħ mis-sjesta jew tiġi lura mill-adorazzjoni u jien ngħidilha b’dak li sirt naf fuq in-nannu tal-iskarpan, kienet minnufih tibda xxengel rasha u titbandal.
“X’qallu nannuh lill-iskarpan?” kienet tistaqsini donnha mistagħġba bil-ġeneoloġija tal-iskarpan.
Mit-tweġibiet ħerqana tiegħi, in-nanna Ċens f’sekonda kienet tifhem kollox, tkompli xxengel rasha ’l hawn u ’l hinn u zzekzek.
Jien kont inħoss li dik il-parti tal-istorja għandha mnejn kienet ħallietha barra apposta; forsi għax dehrilha li ma kinitx għal widnejja.
Imma issa, li z-zija Anna kienet beżqitha, se jkollha tgħidli l-biċċa l-oħra wkoll.
“Qaltlek kif kien miet in-nannu tal-iskarpan?” “Le, ma qaltlix!” “Ehh.
” Tixxengel nofs tużżana oħra, tobrom xofftejha, imbagħad tieqaf f’salt, tressaq wiċċha lejja, tbaxxi leħinha u b’għajnejha mberrqin tgħidli: “Kienu qattgħuh bċejjeċ u xeħtuh ġo bir! Dak li għamlulu!.
” (Adattata min-novella ‘Rakkonti’ ta’ Trevor Żahra (2007)).
Stennija
Bl-ebda mod ma nista’ niftakar x’jisimha.
Għalxejn nipprova nfittex fil-memorja mtappna min-nifs taż-żmien, u ma nistax nitfa’ l-ħtija fuq il-memorja li qatt ma ġiet imlaħalħa qabel mill- interess jew mill-kurżità.
Illum l-ewwel darba wara għadd ġmielu ta’ snin li qiegħda nerġa’ nġibha quddiem għajnejja, u għalkemm ma nistax niftakar x’jisimha, il-kostituzzjoni dgħajfa ta’ persunitha u l-lewn safrani ta’ wiċċha għadhom ċari f’moħħi daqs dakinhar li ltqajt magħha.
Kultant niskanta bija nnifsi.
Norbot daqshekk importanza mal-isem ta’ dak li jkun u nagħmel ħilti biex nitgħallmu mill-ewwel u biex inwaħħdu mal-personalità unika fl-eżistenza tagħha, imbagħad inkun daqshekk ieħor disposta li ninsieh biex ma niftakru qatt iktar.
Forsi din hi r-reazzjoni tiegħi għal tant ripetizzjonijiet t’ismijiet u għat-twaħħid tal-istess isem ma’ karattri differenti għall-aħħar; jew inkella l-interess tiegħi f’eżistenzi mlaqqma huwa ħafna inqas milli nixtieq naħseb.
It-titjira għal Ruma kienet tajba bħas-soltu u kelli siegħa żmien biex niġbor il-bagalja u naqbad l-ajruplan tas-sagħtejn ta’ waranofsinhar għal Milan.
Iżda għadni sal-lum ma nistax nifhem x’kien ġara biex il-bagalji damu daqshekk ma waslu fil-post fejn jinġabru mill-passiġġieri.
Qatt daqs dakinhar ma xtaqt li nwaqqaf il-ħin biex nerġa’ nibda nħaddmu kif u meta jkun jaqbel lili.
Mhux għax is-soltu nkun nista’ ningħadd b’xi dixxiplu fidil tal-ħin.
Nistma u nammira l-puntwalità fija u f’ħaddieħor għax m’għandix triq oħra minn fejn ngħaddi.
Il-kaos ma jinżillix u nagħmel ħilti biex nelimina kull mogħdija li twassal għalih.
Iżda ma nafx għaliex għandi l-ħin kollu nsib ruħi f’tellieqa ma’ ġerrej li dejjem joħroġ rebbieħ.
“Kollu għalxejn li titlef is-sabar u tisħet il-kawża mhux magħrufa li xekklet lir-reffiegħa tal-bagalji.
Dawk jiġu jaqgħu u jqumu minnek.
Imbagħad forsi wara kollox mhux tort tagħhom.
” Argumenti ta’ din ix-xorta miegħi nnifsi jagħmlu iżjed sens f’moħħi meta ma nkunx imdeffsa jien fin-nofs b’ruħi u ġismi.
Fl-aħħar il-bagalji waslu, iżda l-ajruplan tas-sagħtejn kien ilu iktar minn ħames minuti li telaq u kelli nara x’nagħmel biex nibbukkja ajruplan ieħor.
Għalkemm minn Ruma għal Milan ikun hemm titjira kull siegħa, l-ewwel ajruplan fuq din ir-rotta b’postijiet vojta kien dak tas-sitta ta’ filgħaxija.
Mill-ġdid kelli niltaqa’ wiċċ imb wiċċ mal-ħin li din id-darba, għalkemm kien qiegħed jitkaxkar bil-mod, xorta waħda ried jipprova jfehemni li t-tellieqa kienet għadha f’idejh.
Billi kemm-il darba sibt ruħi nivvjaġġa waħdi f’postijiet kbar li mhux faċli ssir midħla tagħhom, għandi d-drawwa li kemm jista’ jkun meta l-vjaġġ ikun se jieħu fit-tul, ninqeda bil-jum.
Id-dawl tax-xemx inissel fija fiduċja akbar fil-ħila tiegħi li norganizza lil ħajti f’adattament mal- ambjent ġdid li nsib ruħi fih.
Id-dlam inħossu jibdilli l-viżjoni tal-madwar u l-perċentaġġ ta’ riskju li rrid nieħu fl-għarfien tal-ambjent narah jikber f’salt.
Illum kien se jkolli nasal Milan ħafna iktar tard milli kont bsart, u għalkemm din ma kinitx l-ewwel mawra tiegħi f’din il-belt, ma kienx faċli għalija li nilqa’ t-tgħawwiġ tal-pjanijiet li kont tħejjejt għalihom minn żmien qabel.
“Hemm ħafna ċpar Milan.
” Qalet is-sinjura l-qsajra li wriet li kienet ġejja minn Malta bħali, “niddubita għadx naslu llejla.
Iktar ma jsir il-ħin, jikber iċ-ċans li jagħlqu l-ajruport minħabba l- viżibilità ħażina.
Għax ma mmorrux nieklu xi ħaġa fir-ristorant biex ma narawx il-ħin għaddej?” F’waqtiet bħal dawn il-kumpanija ta’ nies bl-istess problemi tista’ sserraħ imqar jekk bi kliemhom ibassru għawġ li wieħed għandu mnejn ma jkunx jixtieq jagħraf għax ma jkollux kontroll fuqu.
Iżda s-sinjura l-qsajra ma kinitx pessimista daqskemm ħsibt mal-ewwel impressjoni li ħadt tagħha, u iktar ma bdiet tedha fl-ikel, iktar il-karattru mżewwaq beda jintgħaġen mar-realtà.
“X’sejra tagħmel waħdek Milan f’Jannar?” staqsietni b’kurżità.
“Qiegħda nistudja hemm.
Inżilt Malta għall-btajjel tal-Milied.
” “Jien ukoll kont Malta għall-btajjel.
Ili ħafna noqgħod l-Italja.
Miżżewġa Taljan u ngħix f’wieħed mis-subborgi ta’ Milan.
Inżilt Malta biex nara lil tal-familja.
Pajjiżek jibqa’ pajjiżek.
” (Adattata minn Tifkira.
Bla Isem ta’ Rena Balzan).
Il-Ġrajja ta’ Niesna
Wieħed mill-oqsma li n-narraturi jitnebbħu minnhom huwa l-imgħoddi storiku tal-pajjiż.
Huma jfittxu fid-dokumenti tal-ġrajja nazzjonali, fil-ħażna ta’ tagħrif dwar l-għajxien soċjali, u jibnu x-xogħol tagħhom fuq is-sisien ta’ ħwejjeġ li ilhom li seħħu.
L-istorja ta’ poplu hi bħal maħżen ta’ tiġrib sabiħ u ikrah imqiegħed fis-sensiela twila taż-żmien; kull żmien għandu l-bixra ġenerali u x-xejriet partikolari tiegħu li jagħżluh minn kull żmien ieħor ta’ qabel jew wara.
L-awtur, mela, jidħol bi ħsiebu f’dinja mbiegħda u mgħoddija u jitħabat biex jerġa’ jagħtiha l-ħajja b’mod li tolqot lill-qarrejja taż-żmien ġdid li jkun.
L-għan tan-narratur storiku mhuwiex li joffri dehra fidila ta’ żminijiet imgħoddija, iżda li jinqeda bihom biex, waqt li jippreżenta ħwejjeġ li ġraw tassew, jislet minnhom is-sens li jilmaħ fihom hu nnifsu.
Dan huwa sens li jrid jgħodd għal kull ġenerazzjoni oħra.
Waqt li t-tagħrif veru dwar l-istorja jinkiseb biss mill-kotba miktubin minn storiċi professjonali li jkunu qallbu fid-dokumenti, is-sens moħbi tal-istorja u l-fejda tagħha għal żminijiet oħra joħroġ mill-paġni tan-narraturi storiċi.
Huma jħalltu d-dokument mal-istħajjil u mit-taħlita toħroġ xi ħaġa li hi letterarja; b’din il-kelma, letterarja, nifhmu li issa l-verità storika saret verità poetika, jew aħjar verità li tmiss lill-bniedem fl-universalità tiegħu.
Fi kliem ieħor, meta rumanzier idaħħalna f’xi żmien storiku, aħna mhux biss insiru nafu x’ġara, iżda nħossu dwar dak li kellu jiġri jew jista’ jiġri.
Għal żmien twil il-Maltin ma kinux jafu x’ġara minn nieshom fl-imgħoddi.
Għad li Malta hi art qadima bi storja li tmur lura ħafna fiż-żmien, din l-istess ġrajja mqallba baqgħet midfuna u mhux magħrufa, waqt li ħafna tagħrif intilef għal dejjem.
Minn dak kollu li seta’ jkun magħruf, il-kittieba bikrija tagħna fittxu li joħolqu l-epika tagħhom għalina; huma qallbu fl-istorja magħrufa u siltu minnha s-sens ta’ poplu ċkejken, sikwit maħqur, imġarrab u mirfus minn ħakmiet barranin.
Minn dawn il-ġrajjiet qodma huma ħarġu s-sens tan-nazzjonalità, tat-twemmin f’Alla li żammhom magħqudin, u tal-ħolma li xi darba art twelidhom innifisha ssir tagħhom u taqa’ f’idejhom.
Qabel kulħadd, u qabel ma seħħ fil-qasam politiku, dan is-sens hu maħsus u mfisser mir-rumanzieri storiċi Maltin.
Huma kienu l-ewwel nies li mhux biss kixfu x’ġara u xerrduh biex il-kotra titgħallem, iżda nqdew bih (skont il-ħila tagħhom ta’ rakkontaturi li jistħajlu u jżejnu t-tagħrif storiku), biex sabu fih dawk il-ħwejjeġ li lill-poplu l-ġdid (il-qarrejja ta’ żmienhom) seta’ jimliehom bil-fiduċja fihom infushom.
Bħalma għamlu l-poeti mnebbħin mill-istorja, in-narraturi storiċi mhux biss għallmu u xerrdu l-istorja iżda ħaddmuha b’mod li ħarġu minnha d-dehra ta’ gżira li kienet ukoll nazzjon bħall-oħrajn.
Matul il-kitba tagħhom, huma senslu bħal definizzjoni ideali, jew mixtieqa, u reali ta’ Malta bħala nazzjon.
Għalhekk saħqu fuq ix-xejriet ewlenin li jsawru n-nazzjonalità: in-nisel etniku, il-qedem u s-siwi tal-istorja, l-ilsien nazzjonali, it-twemmin reliġjuż, is-sbuħija tal-art u l-aktar tal-pajsaġġ, ix-xejriet fiżiċi u psikoloġiċi u morali tan-nies infushom, id-drawwiet u fuq kollox ir-rabta tan-nies mal-art tagħhom li sikwit tidher l-aktar fil-qlubija li juru biex iħarsuha minn kull ħbit u tkażbir tal-ħakkiema barranin.
Dawn huma kollha lwien ta’ pajjiż li hu meqjus skont l-identità nazzjonali tal-kotra.
Fir-rumanzi storiċi hemm tiftixa kbira tas-sens erojku.
Ir-rumanzieri jfittxu persunaġġi ewlenin kbar u jibnuhom f’rappreżentanti nazzjonali, jew mexxejja tal-kotra ħiemda u mkażbra.
Vassalli, Dun Mikiel Xerri, Nazju Ellul u oħrajn huma wħud minnhom.
Min-naħa l-oħra, hemm id-dehra ta’ kotra sħiħa u magħquda li timxi b’pass wieħed fil-ħidma tagħha; dan huwa l-eroiżmu kollettiv li jbiddel lill-poplu kollu f’familja kotrana li tħares lejn il-ġejjieni ħieles u tbati għalih.
L-effett ċar li joħroġ mill-qari ta’ dawn ir-rumanzi hu l-fiduċja u l-kburija; b’hekk ir-rumanzieri nisslu sens ġdid fil-qarrejja tagħhom billi, waqt li għarrfuhom dwar ġrajjiet missirijiethom minsija, xeħtu fihom sens ta’ kburija u fidi fis-setgħat u fil-jeddijiet mirfusa tagħhom.
Min-naħa l-oħra, il-moda tar-rumanz storiku tidher li ma tgħaddi qatt.
Minn żmien għal ieħor ir-rumanzieri, kemm Maltin u kemm barranin, iduru lejn l-imgħoddi biex isibu fih is-sens qawwi li jorbot f’katina waħda lil żminijiet differenti.
(Adattata minn ‘Il-Ġrajja ta’ Niesna’, kitba ta’ Oliver Friggieri).
SD 01C: Kif niftakru L-iżbalji ortografiċi huma kkoreġuti bl-aħmar.
Kien raġel imġissem, bi spallejn wiesgħa, dahar miftuħ u sider mimli.
Dirgħajh kienu mibruma, somor u godlija.
Il-qabda ta’ jdejh kienet qisha morsa.
La kont tgħidlu twil u anqas qasir.
Xuxtu kienet sewda mżewqa bl-abjad u l-griż.
Kien iżommha folta u troffa kbira minnha kien iħalliha turi ruħha minn taħt il-beritta li kien jilbes is-sena kollha.
Bħal xagħru għajnejh kienu suwed, u l-par mustaċċi qosra li kellu taħt imnifsejh kienu suwed imżewqa bil-griż.
Leħjitu, li mit-tul tagħha ma kienx jidher li jqaxxarha aktar minn darbtejn fil-ġimgħa, kienet griża.
Kien jilbes imħarbat, u ċ-ċinturin li kien iżomm maqful taħt żaqqu kbira kien ikabbarlu t-tħarbit ta’ ħwejġu.
Ġeneralment kien jiġi liebes qmis iċċangjata, qalziet griż skur jagħti fl-iswed u qorq f’riġlejh.
Żarbun u peduni ma kien jilbes qatt.
Fil-ġranet kesħin kien jilbes is-suf minn fuq u flanella minn taħt.
Fil-jiem tax-xita kien jitgħatta b’inċirata qadima.
Sajf u xitwa l-għonq tal-qmis kien ikun dejjem miftuħ.
Il-ħxejjex kien jixtrihom mill-pitkaliji li kien hemm qrib tagħna.
Kien idur ’l hawn u ’l hinn biex jara kif tkun sejra l-bejgħa, iqabbel il-prezzijiet, u fejn jaqbillu jqabbel u fejn le jibqa’ sejjer.
Jekk waqt dal-ġiri minn pitkalija għal oħra kien jara xi żewġ tadamiet fl-art ma kienx iħallihom hemm, u dawk il-karrotti li kienu jitqaċċtu mill-faxx bit-tqandil minn hawn għal hinn, u jsibu ruħhom għalihom, jiġborhom u jitfagħhom fil-benniena tal-karettun biex wara jqegħidhom għall-bejgħ.
Wara li jtemm ix-xirja kien jgħabbi kollox fuq il-karettun, jitlaq iż-żiemel mgħobbi mal-ġenb tat-triq, jidħol f’ħanut jixrob xi ħaġa sħuna fix-xitwa, u xi ħaġa friska fis-sajf, u jitlaq biex jieħu postu fl-eqreb triq, fejn in-nies kienet imdorrija tistennieh biex ibegħilhom tadam, ħass, pastard, ġdur, kaboċċi, bżar aħdar, spinaċi, insalata, karrotti, u frott frisk, misjur 1/3 u mmerraq li jħajrek.
Bil-għajjat tiegħu kien juri lil kulħadd li kien wasal, u n-nies kienu joħorġu minn djarhom u jduru miegħu.
Il-Maltin kienu jirrabjaw mhux ftit għalih għax lilhom, billi kien jaf ikellimhom, ma kienx iħallihom jagħżlu imma lill-Ingliżi, għax ma kienx jaf ikellimhom sew bl-Ingliż, kien iħallihom iqallbu u jieħdu l-isbaħ frott.
Skola ma kien jaf xejn.
Imma l-kontijiet kien jagħmilhom waħdu, u ħadd ma kien jgħaddih minn għajn il-labra.
Kien jitkellem imgħawweġ, la raħlija, imma kulħadd kien jifhmu.
Jekk il-Malti kien jgħawġu, l-Ingliż ma kienx jitkellmu aħjar.
Mhux għax kien jaf l-Ingliż, tafux! Iżda għax mingħand in-nisa Ingliżi li kienu jieqfu jixtru mingħandu kien tgħallem xi kelma ’l hawn u ’l hinn, u meta kien itenniha kien jgħawwiġha wkoll.
Il-mod kif kien jistaqsihom iridux patata kien idaħħakna.
“Patajtos, lady?” kien jistaqsihom.
U n-nisa kienu juru b’idejhom, iqallbu, jagħżlu, jixtru, iħallsu u jitilqu bi tbissima fuq fommhom.
Ġeneralment kien ikun waħdu, imma xi drabi kien iġib miegħu lil xi wieħed minn uliedu ż-żgħar.
Billi kien iqajmu kmieni, kien iwasslu sa Birkirkara rieqed fil-benniena mdendla bejn ir-roti tal-karettun.
Kien jieħu għalih tgħidx kemm, u meta darba ibnu resaq lejn xi bniet biex jilgħab magħhom u dawk keċċewh għax kien ħafi u liebes żmattat u mħarbat, tgħidx x’ma qalx.
Ħaseb li kienu mqabbdin mill-kbar biex lil ibnu jkeċċuh.
U miegħu weħlet mara xiħa u l-mustaċċi ħfief ħfief li kellha taħt imnifsejha u l-ftit xagħar twil li kien jikbrilha taħt ilħitha.
Għala weħlet hi ma’ rasu għadni ma nafx sal-lum għax dak il-ħin kienet bi kwietha ġo darha.
Daqskemm kien jieħu għalih daqshekk ieħor kien iħobb jiftaħar.
Madankollu, ħadd f’Birkirkara kollha ma kien jaf imur man-nies daqsu, u n-nies lil ħadd ma kienet tfittex daqskemm kienet tfittex lilu.
Hu kien ibigħ l-isbaħ ħaxix u l-iktar frott frisk.
Kien jagħti b’idu miftuħa u l-iktar wieħed li kien ibigħ bl-irħis.
U ftit kienu dawk li kellhom miżien ġust daqs tiegħu.
B’danakollu ma kien imaqdar lil ħadd.
2/3 Billi fil-ġranet sajfin aħna t-tfal mhux darba u tnejn konna mmorru nixtru mingħandu għal ommijietna, konna nafuh sewwa.
Għalhekk ma konna nsibuha xejn bi tqila biex, meta narawh waħdu, nieqfu mil-logħob, ninġabru madwaru u nqattgħu nofs siegħa nitkellmu miegħu, daqqa fuq ħaġa u daqqa fuq oħra.
Dan irid jaf xi ħaġa fuq iż-żiemel: x’ikel jiekol, fejn u fuqiex jorqod; dak jitolbu jgħidlu kif tissejjaħ kull biċċa mill-armar li bih kienet mixduda l-bhima.
Kultant kien jinqala’ xi wieħed li jsaqsih għala kien jitkellem imgħawweġ.
U hu, la ma kienx ikollu nies, kien iwieġeb lil kulħadd.
U aħna konna noqogħdu fuq kliemu.
Imma darba l-vizzju tal-ftaħir għelbu għalkollox u ħarġilna b’waħda ħoxna li ma ngħidlekx.
Ħaseb li għax konna tfal konna ser nibilgħuha sa griżmejna bħal mazzun.
X’qalilna? Li matul il-ġimgħa kien jimla xkora ta’ żewġ piedi tul bi ħmistax jew sittax-il pulzier wisa’ bil-karti tal-liri maħmuġin, imbagħad nhar ta’ Sibt wara l-ikel kien jagħmilhom gozz f’nofs il-bitħa u jtihom in-nar! M’hemmx għalfejn ngħidilkom x’daqqa t’għajn tajna lil xulxin aħna t-tfal u t-tbissima nebbiexa li dehret fuq xufftejna mill-ewwel urietu li ma konniex qed nemmnuh.
Imma ħadd minna ma qallu xejn.
U għal ftit żmien dil-biċċa waqfet hemm.
Iżda daqs ħmistax jew tliet ġimgħat wara reġa’ semma din l-istorja ta’ kif kien jeħles mil-liri maħmuġin għax kien jitqażżiżhom.
Jekk l-ewwel darba ħallejnieh jgħid, did-darba ma ħallejniehx b’xejn.
Qbiżna lkoll fuqu u, bla tlaqliq ta’ xejn, għednielu li ma konniex qed nemmnuh.
Deher jieħu għalih għal kliemna u, għax kien jaf li ħadd minna ma kien ser imur miegħu f’daru, stedinna biex is-Sibt ta’ wara mmorru u narawh jaħraqhom.
“Kieku flok niġu aħna, iġġib il-liri maħmuġin inti, u taħraqhom hawn quddiemna, mhux xorta jkun għalik? L-aqwa li aħna nkunu qed narawhom jinħarqu,” qallu wieħed minna.
(Adattata minn Bejjiegħ il-Ħaxix ta’ Joseph Sciberras) 3/3.
SD 02C: L-ewwel kuntatt L-iżbalji ortografiċi huma kkoreġuti bl-aħmar.
Lejla minnhom inzertat maltempata minn dawk li kont inħobb jiena.
Meta kien ikun temp hekk ma kontx immur Mużew, imma kont infittex ninġabar għand in-nanna kmieni kemm jista’ jkun.
Kont nilbes il-piġama, intella’ l-ikel miegħi fil-kamra tal-bejt u noqgħod wara t-tieqa nara s-sajjetti jserrpu minn qalb is-sħab u jixegħlu l-għoljiet u l-baħar fil-bogħod.
Kont nieħu pjaċir inħoss ir-riħ jipprova jidħol minn bejn ix-xquq tat-tieqa, u tgħidx kemm kont nitgeddes ma’ kull ragħda qawwija li kienet triegħed ir-refuġju kenni tiegħi.
Iżda dakinhar il-beraq u s-sajjetti għalxejn xegħluli kullimkien.
Ir-riħ għalxejn sejjaħli bit-tvenvin tiegħu u r-ragħad għalxejn ipprova jċaqlaqni b’kemm kellu saħħa.
Minflok tlajt nara l-ispettaklu li tant kont inħobb, intfajt fis-sodda tal-kamra tas-setaħ għax xejn ma ħassejtni niflaħ.
Biex ma ninkwetahiex, wara li teftift xi ħaġa, lin-nanna għedtilha li kont għajjien ħafna minħabba li dakinhar l-iskola konna lgħabna l-futbol.
Meta kont żgħir kont spiss inbati bl-irjiħat, u ta’ dakinhar kien wieħed minnhom, anzi wieħed minn dawk li jtellgħuli d-deni.
Minn ħin għal ieħor bdejt nistenbaħ għarqan u nterter bil-bard.
Bdejt nhewden u noħlom ħafna tgerfix.
Rasi bdejt inħossha daqs qartalla.
Ma stajtx nibqa’ sejjer hekk.
Bdejt naħseb li jkun aħjar jekk nipprova ninżel s’isfel u nqajjem lin-nanna.
Għalhekk bdejt nipprova niġbor il-ftit saħħa li kelli, meta ħin minnhom inħoss lil min jixxuttali l-għaraq minn fuq ġbini.
“Għall-erwieħ! Grazzi, nann,” għedtilha, “skużani li qajjimtek.
Ħassejtha tbusni ħafif ħafif imma fit-tul fuq il-warda ta’ wiċċi, ħaditli idi f’tagħha, u bil-ħlewwa kollha qagħdet 1/4 tmellishieli.
Xtaqt ngħidilha terġa’ tinżel torqod għax kienet se tiksaħ barra l-friex, imma t-tmellis ta’ subgħajha tant ħassejtu jwennisni.
Ma nafx eżatt kemm damet ħdejja, però qabel ma telqet kienet ċerta li kont erġajt irqadt.
Lanqas indunajt li ma kinitx għadha hemm, u bqajt rieqed hieni sal-għada filgħodu.
L-għada ġiet tqajjimni n-nanna għax, naturalment, ma qomtx kmieni bħas-soltu għall-iskola.
“Isa, għax sar il-ħin, Grabiel.
Dan x’kien ma qomtx illum?” qaltli hekk kif bexxqitli l-bieb tal-kamra.
“Mela nsejt li kont ma niflaħx dal-lejl, nann? Lanqas l-iskola ma niflaħ immur illum.
” In-nanna baqgħet tħares ċassa lejja bħal waħda mħawda.
Kienet taf li l-iskola kont inħobbha u ma kontx noqgħod inġib dawn l-iskużi biex infalli.
“Int kulma kellek għeja.
Mhux hekk għedtli qabel ma tlajt torqod? Mhux bilfors wara min jaf kemm lgħabtu bil-ballun! Min jaf kemm irqadt dal-lejl! U anke jiena ta, lejl sħiħ irqadt, raqda waħda, avolja naħseb li għamel ħafna maltemp għax dalgħodu l-ħamrija tal-ġnien kollha mifqugħa bix-xita.
” Xi ħadd minna kien qed iħawwad.
Jew forsi kont ħlomt? Imma kif jista’ jkun? Id-deni ħassejtu jkiddni bit-thewdin u l-uġigħ ta’ ras li kelli.
Li ma kontx daqshekk muġugħ u bla saħħa, żgur li ma kontx se noqgħod intella’ u nniżżel jekk f’nofs ta’ lejl kellix ninżel isfel u nqajjem lin-nanna biex tgħinni.
Li ma kinitx hi li qagħdet timsaħli l-għaraq minn fuq ġbini u żżommli jdejja sakemm erġajt irqadt, kieku żgur li d-deni ma kienx itaffili.
Forsi ma 2/4 riditx turini? Lin-nanna ma bqajtx niffittaha iżjed, li ma tmurx taħseb li ridt ngħid li qed titlef jew tiżmaga.
Mingħajr ma kont naf, dan kien l-ewwel kuntatt li kelli mal-ħares.
Issa kont spiċċajt mis-sekondarja.
Minn ħafna mill-eżamijiet kont għaddejt u ġibt marki tajbin ukoll.
Kont ħdimt u stinkajt, għax minbarra l-istudju u x-xogħol tal-iskola, ommi dejjem saħqet li mmur il-privat ukoll.
Xorta waħda kienet baqgħet moħħha fija, avolja ma kontx għadni noqgħod għandhom.
Għalkemm kont nittawlilhom kuljum, ma kelli l-ebda ħajra li nibdel il-paċi u l-libertà li kont ingawdi fid-dar antika tan-nanna.
Lanqas ħuti ma baqgħu żgħar.
Issa bdew jitfarfru u ommi bdiet tqabbadhom jagħmlu xi faċendi; daqqa jmorru jixtrulha, oħra jitwulha l-ħwejjeġ u jonxruhomlha (fejn ma jarawhomx in-nies għax inkella jgħidu li għażżiena), ifarfrulha l-għamara, jikinsu, jixxuttawlha l-platti, jaħslulha l-ħġieġ (ta’ ġewwa biss, għax inkella erħilhom jgħidu li Ċensina kullimkien imdellek għandha) u x’naf jien.
Malajr sabitilhom x’jagħmlu.
Ħalli għaliha dik, minħabba li ma kinitx taf tikkmanda! Staqsi lil missieri.
U ħa ngħidlek, imnalla lili kienu dabbruli rasi għand in-nanna Marija, għax kieku magħhom kont inkun, bil-pala u bl-ixkupa.
Kont waqaft għall-ikel f’xi s-sagħtejn ta’ waranofsinhar, wara li n-nanna kienet ilha xi tliet kwarti tgħajjat u tgħidli li kesaħli kollox.
Għal xi s-sitta nżilt nieħu belgħa te u żewġ krustini milli kienet tħobb tixtri għalija biex noqgħod infittet, u minn dak il-ħin ma kontx iċċaqlaqt mill-kamra tal-bejt.
Kont qed nirrevedi ftit tal-aħħar in-noti li kont ħejjejt u li kont tgħallimthom kważi bl-amment, meta f’daqqa waħda, ċlupp, inqata’ d-dawl.
Meta kont żgħir, kull meta kien jinqata’ d-dawl kienet tkun avventura kbira għalija.
Ma nafx għaliex, kien jaqbadni tferfir u eċitament kbir.
Kont nimmaġinani f’xi film tal-pulizija u l-ħallelin.
Forsi għax minn dejjem kont dilettant tat-torċi u l-batteriji, u dak il-ħin kont 3/4 insib l-isbaħ skuża biex nixgħelhom kollha, u missieri ma kienx joqgħod iċanfarni li qed naħli l-batteriji fil-vojt.
Anzi kien ikun hu stess li jibda jteftef ’l hemm u ’l hawn u jeqred għal ftit dawl, imqar ta’ sulfarina li ma jmurx jaħbat sebgħu ma’ xi siġġu tal-fagu li ħuti kienu dejjem iħallu f’nofs il-kamra, għax tgħidx kemm kien idum ikanta l-opri kieku.
Għal ftit ħin bqajt qisni statwa tal-ġibs, bilqiegħda fejn kont.
Għedt forsi wara ftit għajnejja jibdew joqogħdu.
Imma x’joqogħdu joqogħdu! Wara dawk is-sigħat kollha ċċassati lejn il-kompjuter, kif setgħu joqogħdu aktar! U biex tkompli tgħaxxaqha, mid-dehra dak il-lejl inzerta li kien bla qamar, għax bilkemm stajt nara t-tieqa fejn kienet, aħseb u ara kemm kien se jirnexxili nisraq xi ħajta dawl minn xi mkien.
Fl-aħħar għamilt ftit tal-kuraġġ u qomt minn fejn kont.
Imma kif tajt l-ewwel pass, ħbatt il-galletta ta’ rkoppti max-xewka tas-sieq tal-iskrivanija.
Ajma xi wġigħ! Ġo qalbi ħassejtha.
Xħin niftakar, għadni sal-ġurnata mqaddsa tal-lum nogħrokha ftit mingħajr ma rrid.
Erġajt inxtħett lura fuq is-siġġu għax ma flaħtx noqgħod bilwieqfa.
Sa ħames minuti wara kont erġajt fuq saqajja, u din id-darba bdejt inteftef ’l hemm u ’l hawn qabel immidd il-pali ta’ saqajja.
Ma’ kull pass li bdejt nagħmel, bdejt inħoss it-tqarmiċ tal-karti u nisma’ l-kotba u l-fajls iċedu ħalli jagħmluli l-wisa’ biex ngħaddi.
Imma kif kont qisni bniedem agħma qed jiskopri għall-ewwel darba l-kamra tal-bejt, li tista’ tgħid kont spiċċajt ngħix fiha, f’moħħi daħalli ħsieb ikrah li reġa’ sammarni mal-art.
(Adattata minn Preżenza ta’ Michael Cini) 4/4.
SD 03C: Ħarsa ’l quddiem mill-ħamsin sena L-iżbalji ortografiċi f’din is-silta huma kkoreġuti bl-aħmar.
C Ċelebrazzjoni ta’ avveniment storiku Sp is s j iġu o k ka ż j o n ij ie t f e jn n iċ ċe le b r aw ħ we jje ġ l i j ku n g ħa d d a ċe rt u ż mie n min n fuqhom.
Din hi ħaġa tajba għax inkunu qegħdin inġeddu l - memorja tal-avveniment li jkun ġara fl-istorja ta’ dik l -istituzz jon i je w t a ’ d ak l-avven im ent.
Ha wnhe kk qiegħed nirreferi għall-ħamsin sena mit - twaqqif tal-youth centre ġewwa Raħal Ġdid.
Ħamsin sena ilu żgur li dan il - grupp kien ta’ ġawhra għall-parroċċa tagħna.
Dan għaliex meta qed insemmu ħamsin sena ilu qegħdin infissru żmien fejn iż -żgħażagħ ma tantx kellhom fejn imorru jiltaqgħu ma’ sħabhom, kif ukoll żmien meta bdew deħlin kulturi different i ġ e w w a p a j j i ż n a , k u l t u r i u m e n t a l i t a j i e t l i b d e w j i n f l u w e n z a w i l - m o d t a ’ ħ s i e b t a s - soċjetà tagħna.
Meta titkellem ma’ nies illi taw sehemhom f’dan il-youth centre tinnota kemm jitkellmu b'entużjażmu dwar dawk iż -żminijiet.
Però wieħed jistaqsi, issa fejn se naslu ? Se jerġa’ jkun hemm iċ-ċans li nerġgħu niċċelebraw il-75 sena mit- twaqqif tal-youth centre? Ħarsa ’l Quddiem Hija x-xewqa tal-parroċċa, kif ukoll ta’ membri li għadhom attivi sal-lum f’dan il-youth centre li dan iċ-ċentru nerġgħu nagħtuh il-ħajja.
Affarijiet diġà qegħdin jiġu organizzati iżda hemm bżonn li nxerrdu aktar il-kelma li dan il- youth centre għadu joffri t-tagħlim u l-attivitajiet meħtieġa għall-adolexxenti.
Huwa l-ħsieb tagħna illi dan iċ-ċentru jagħti l-aspirazzjonijiet meħtieġa lill-adolexxenti ta’ bejn il-11 u s-16-il sena sabiex naqsmu magħhom il-ħiliet meħtieġa biex ikunu kapaċi jaffrontaw il-ħajja tal-lum b’aktar determinazzjoni u kuraġġ.
Il-laqgħat qegħdin isiru kull nhar ta’ Ġimgħa bejn is-7.
30 u d-9.
00 pm.
Għalhekk, inti li qiegħed jew qiegħda taqra din in -newsletter tista’ tgħinna wkoll.
Jekk taf lil xi adolexxenti li jixtiequ jidħlu f’xi grupp, tkun ħaġa tajba jekk tħeġġiġhom jattendu l-Ġimgħa filgħaxija fil-youth centre sabiex jingħaqdu ma’ adolexxenti oħra li għandhom l-istess ħolm, aspirazzjonijiet u entużjażmu lejn il-ħajja.
Il-Kwizz Kulturali Kull sena, lejn l-aħħar ta’ Ottubru jew fil-bidu ta’ Novembru kien isir il-kwizz kulturali bejn is-sezzjoni tat-tfajliet kontra dik tal-ġuvintur.
W a r a l i l - K u m m i s s j o n i t a g ħ ż e l i s - s u ġ ġ e t t i , k i e n u j i ġ u m i s t i e d n a k e l l i e m a b i e x j a g ħ t u n a t a ħ d i t i e t b i e x i l - m e m b r i j k u n u p p r e p a r a t i f i s - s u ġ ġ e t t i d i f f e r e n t i.
N a ħ s e b ħafna minnkom jiftakru lil Patri Gwido Schembri li ġener alment kien ikun wieħed mill-kelliema.
Dan, bħala studjuż tal -Bibbja kien ikellimna b’mod interessanti fuq d i k i l - p a r t i m i l l - B i b b j a l i t k u n i n t g ħ a ż l e t.
H u g ħ a n d u e s p e r j e n z a k b i r a t a l - A r t Imqadd sa, allu ra tu l is -sn in t an a ħafna t agħrif li mhu x norm almen t wie ħed jisma’ dwaru.
Permezz ta’ hekk, kien ikollna fiex nedhew tul il-vaganzi twal tas-sajf.
N atur alment il -p ika kienet kbira u kull sezz jon i kien et tipp ro va t irb aħ b ie x t ie ħu x - s h i e l d g ħ a l s e n a s ħ i ħ a.
I ż j e d m a j o q r o b i l - k w i z z i ż j e d i l - m e m b r i t a t - t e a m s k i e n u jistudjaw biex jaqtgħu figura tajba.
Ġeneralment il -ġrajjiet kurrenti kienu jkunu wkoll wie ħed mit -t liet suġġe tti, allura d ik il -pe rsu na li kien et tkun in tgħażle t minn sħa bha bie x tirrispondi mistoqsijiet dwar dawn, kienet toqgħod attenta għall -aħbarijiet biex tkun aġġornata.
Il- ġe n itu r i t al - m e mbr i ko llh a kie n u jku nu mist ie dn a jatt e ndu għas - se rat a t al -kwizz flimkien ma’ xi mistiedna distinti bħall -Kappillan ta' Raħal Ġdid.
Is-support tal-membri tal-youth centre kien ikun qawwi u l-għajjat ta' dawn ma kienx jonqos.
Wara xi siegħa u nofs ta’ taqtigħ ta’ qalb kien jitħabbar it-tim rebbieħ u tingħatalu x -shield biex tinżamm għal sena sakemm jerġa’ jasal il -kwizz tas-sena ta’ wara.
SD 04C: Memorji L-iżbalji ortografiċi f’din is-silta huma kkoreġuti bl-aħmar.
Kultant inħossni qisni x-xbieha ta’ mera mfarrka… persuna waħda b’diversi angoli li kollha jippreżentaw l-istess wiċċ imma fir-realtà l-ebda waħda mhi bħall-oħra.
Fil-fatt sikwit insib ruħi niġġieled miegħi nnifsi għax minn naħa nkun naħsibha mod u min-naħa l-oħra nkun nixtieq xi ħaġa oħra.
Karattru li kultant jgħejjik saħansitra biex tifhem lilek innifsek imma li fl-istess waqt jimlielek ħajtek b’sens ta’ meravilja, għax int stess qatt ma tkun ċerta sa fejn kapaċi tasal u x’kapaċi tagħmel.
Dawn il-ħsibijiet paralleli jmissu anki ż-żminijiet tal-Milied meta ġieli nsibni nifraħ qisni tifla żgħira u f’mumenti oħra jaqbduni nervi kbar.
Tferraħni s-sempliċità, it-tradizzjoni ta’ dan iż-żmien u l-awtentiċità tan-nies li l-Milied tassew jagħnihom b’ferħ speċjali, tant li jmissulek qalbek.
Tifliġni l-falsità ta’ min jifraħ bik biss f’dawn il-ġranet u l-ferħ sfurzat.
Għalkemm anki dis-sena kelli nieħu doża mit-tnejn, qed nirrealizza li did-darba qed ngħix dawn il-ġranet b’sentimenti oħra.
U dawn l-artikli huma l-kawża.
Aktar mill-artikli, in-nies li ltqajt magħhom, li bil-perspettivi differenti tagħhom, b’xi mod, kollha għallmuni xi ħaġa ġdida li permezz tagħha wassluni biex nifhem aħjar lili nnifsi.
Sibt l-okkażjoni niltaqa’ mal-kittieb magħruf Ġorġ Peresso u nintervistah dwar il-memorji tiegħu marbuta mal-Milied fi żmien il-gwerra.
Xejn xejn kienet skuża biex niltaqa’ miegħu u nsir nafu.
Hu aċċetta minnufih.
Kelli għatx kbir biex nisma’ x’kellu x’jirrakkuntali.
U b’dak il-leħen meqjus u mirqum tiegħu ma ridtx ħafna biex moħħi jara stampa ċara tal-ħajja ta’ dak iż-żmien… “Jien twelidt fid-9 ta’ Settembru 1930, f’dawk il-ġranet meta ġiet proklamata l-gwerra.
Dakinhar missieri, li kien jaħdem ma’ tal-irmonk, kien qiegħed jitfa’ blokki kbar 1/2 fil-bajja tal-Mellieħa bi preparazzjoni għall-attakki mill-baħar fuq pajjiżna.
Naturalment l-ewwel snin ma niftakarhomx imma niftakar lill-familjari tiegħi jirrakkuntaw… Sakemm il-gwerra kienet għadha n-naħa ta’ fuq, bejn l-Ingliżi u l-Franċiżi, f’Malta ma konniex affettwati imma l-preparamenti għaliha xorta bdew fosthom bit-tħaffir ta’ bosta xelters.
Meta mbagħad Mussolini ssieħeb ma’ Hitler, Malta daħlet b’ruħha u ġisimha fil-gwerra tant li, b’mod immedjat, ġejna attakkati mill-ajruplani Taljani.
Aħna konna ngħixu l-Birgu u għall-bidu missieri ma xtaqx jitlaq minn hemm ħalli ma jitbegħidx wisq mill-post tax-xogħol.
Imma meta l-Birgu beda jiġi attakkat b’qilla kbira kuljum u l-ħin kollu, ma baqgħetilniex għażla oħra ħlief li ndabbru rasna.
Morna noqogħdu man-nanna f’Birkirkara fejn hi kienet refuġjata għand xi ħbieb tagħha.
Birkirkara ma tantx kienet ibbumbardjata u allura l-aktar li niftakar xi bomba tfaqqa’ ’l hawn u ’l hemm.
Imma darba waħda waqgħet bomba ħdejn il-Knisja ta’ Santu Rokku, qrib ta’ fejn konna noqogħdu aħna u dakinhar mietu ħafna nies.
Meta l-gwerra bdiet tiqliel ġieli nqatlu mat-tletin ruħ kuljum: kien hemm min baqa’ jippersisti li jgħix ġo daru minkejja l-attakki kontinwi, oħrajn ma kinux laħqu daħlu fix-xelters, filwaqt li bosta oħra mietu waqt li kienu qed jikkumbattu fuq il-kanuni.
Kien hemm uħud li saħansitra mietu waqt li kienu għall-kenn tax-xelters – każ partikolari minnhom seħħ f’Ħal Luqa meta ntlaqtu ż-żewġ bokok ta’ xelter, infaqgħu xi kanen u n-nies mietu mgħarrqa fih.
Illum hemm triq imsemmija għal dan l-avveniment.
L-1942 kienet l-aktar sena kerha għal Malta, b’mod partikolari April meta waqa’ t-Teatru Rjal, niżlet il-bomba fuq il-Knisja tal-Mosta u ġara l-każ li semmejtlek f’Ħal Luqa.
Kien il-konvoj ta’ Santa Marija li wasal f’Awwissu ta’ dik is-sena li salva lil Malta.
Illum, li għaddew 50 sena minn dawn il-ġrajjiet, inħarġu fil-beraħ id-dokumenti tal-gwerra mill-uffiċċju tal-Ingilterra li fihom ġie żvelat illi Malta kienet waslet biex iċċedi għax ma kellhiex biex tkompli tissielet.
(Meħuda u adattata minn http://fionavella.
com/features/2009/12/milied-fix-xelter-u-memorji-tal-gwerra) 2/2.
SD 05C: Ma nistax għalihom.
L-iżbalji ortografiċi f’din is-silta huma kkoreġuti bl-aħmar.
Ma nistax għalihom dawk l-istejjer li kulma jiġri fihom, iseħħ għax ikun ippjanat bir-reqqa minn qabel, meta l-affarijiet jiġru b’mod sempliċi u pjaċevoli għall-aħħar, bħall-pjanti li jixxebilku li Tarzan juża fil-ġungla biex jitbandal minn waħda għall-oħra.
Dawk il-pjanti li jaqgħu mid-dlam, mix-xejn, li bis-saħħa tagħhom jasal minn post għal ieħor mingħajr ma jinżel minn fuq is-siġar, mingħajr ma jmiss l-art.
Ma nistax għaliha meta kull mossa, kull ċaqliqa tkun ġiet imkejla u maħsuba sewwa, bħal f’dawk ir-rumanzi fejn il-karattri jkunu qishom immexxija bir-remote control, u l-unika informazzjoni li tingħata hija dik li teħodna lejn id-destin tagħhom – bħallikieku tren ma jinqalax minn fuq il-binarju li tqiegħed fuqu, imqar jekk ikollu l-ħsara.
Is-sufan l-antik, tant maħbub, li għex aktar minn erba’ ġenerazzjonijiet ta’ familji ta’ bankiera; it-tfajla li, bla ma taf, tispiċċa tgħix il-mumenti kruċjali kollha ta’ ħajjitha – l-imħabba u t-tradiment, it-twelid u l-mewt – fuq vapur li jinsisti li jibqa’ jaqsam l-Atlantiku għal dejjem.
Il-fanatiku tal-films li jiġġennen fuq tfajla li tixbah lil Kim Novak, għandu ħabib b’qalb tad-deheb bħal ta’ James Stewart u jinqatel bi żball minn kriminal b’wiċċ Peter Lorre li għadu qed jitħarreġ.
Ma nistax għalihom dawn it-trikks taċ-cheap; għaldaqstant illum il-ġurnata ma nistax naqbad u niftaħ bieb ta’ karavan ipparkjat f’kampeġġ qisu xejn mhu xejn, minkejja li veru nixtieq, minħabba dak il-Ħadd waranofsinhar ta’ xi tmintax-il sena ilu meta, ta’ tifel li kont, sibt ruħi ġewwa karavan waqt fiera nitriegħed f’estru ta’ biża’.
Ma nistax, għax inkella ħajti, sa daż-żmien kollu, tidher bħallikieku kienet waħda staġnata, xejn iktar għajr ringiela mdaqqsa ta’ karavans, kollha differenti, mill-ewwel sal-aħħar; u 1/3 f’dal-każ il-kamra tal-kulleġġ li fih qattajt sitt snin minn ħajti seta’ kellha biss spazju limitat daqs ta’ karavan; u dak is-Sibt ta’ sbatax-il sena ilu stajt irqadt ma’ voluntiera tas-Salib l-Aħmar, li bħali kienet tqatta’ wieħed minn kull tliet weekends ġo karavan fl-inħawi ta’ barra l-belt, hi u tistenna biex tiġbor iż-żgħażagħ fis-sakra li tfarrku bil-karozza mal-ewwel kisra li sabu fit-triq.
F’dak il-każ seta’ ġara li sajf minnhom, wara li daħħant ftit ħaxixa u niżżilt kartuna nbid ma’ xi ħbieb, stajt waqajt fit-tentazzjoni li ningħaqad ma’ taċ-ċirku, u nerħilha għall-ħajja nomada u solitarja, inkaxkar l-iljuni bla snien, b’uniformi b’kuluri mitfija, f’karru mgħammar b’kumdità falza (b’tapizzerija bla gost, bl-istikers li ssib fuq il-larinġ imwaħħla mat-twieqi) f’kull tip ta’ belt industrijali.
Jew inkella stajt insir watchman tal-foresta, b’daqna kbira u qmis iċċangjata: eremita modern u mistiku, u kont ngħix waħdi fuq il-quċċata ta’ muntanja mimlija bis-silġ u nqatta’ l-iljieli twal xitwin imgeddes f’karavan bis-sħana full-on, ħafi, filwaqt li nisma’ r-radju mill-bogħod u nieħu gost niftakar fl-aħħar tfajla tal-belt li rnexxieli nġennen għal tliet xhur sħaħ (rekord assolut) bis-saħħa tal-ġilda lixxa li għandi u l-ħarsa blu ċara bħal dik ta’ lag fuq muntanja f’ġurnata sajfija.
Le, ħajti kienet ħadet rotta pjuttost ordinarja u inqas eċitanti.
Kont ħriġt ma’ sħabi l-ġuvintur, is-Sibt filgħaxija, biex nippruvaw ngħabbu u ltqajt ma’ marti f’diskoteka, daqshekk sempliċi.
Wara għaxar xhur iżżewwiġna (konna nafu xi rridu).
It-tnejn li aħna kellna xogħol u konna naqilgħuha tajjeb.
Fil-weekends konna noħorġu ma’ koppji oħra bħalna, konna nieklu f’restoranti mhux għoljin ħafna, xi kultant immorru xi musical, u xi jumble sale l-Ħadd filgħodu u wara għal xi ikla tipika tal-post, xi ħaġa hekk insomma.
Fl-ewwel erba’ snin taż-żwieġ tagħna, kull vaganza li kellna sifirnieha: xi ħmistax fuq ir-ramel abjad ta’ xi bajja tropikali; f’lukandi b’buffets kul-kemm-trid, b’bars eżotiċi b’siġġijiet tal-bambù, b’xi pappagall f’gaġġa u bil-mużika ta’ Harry Belafonte fl-isfond.
“Tgħinna nirrilassaw,” konna ngħidu 2/3 ’l-kollegi tagħna meta nirritornaw f’Settembru; ma tagħmel xejn, torqod, tilgħaq ix-xemx, tgħum, taqra xi ktieb … Imma bħal kull koppja oħra, meta ż-żmien beda għaddej, bdejna nsiru iktar prattiċi.
Kien dak is-sajf meta xi ħbieb ġodda, koppja tal-istess età tagħna, li Irina, il-mara tiegħi, kienet iltaqgħet magħhom il-gym, stednuna biex immorru camping magħhom ħdejn il-baħar.
L-erbgħa li aħna ddeffisna f’dan il-kamp.
Ġara li kellna daqsxejn ta’ diżastru.
Wara ħames sigħat li konna ilna hemm, u wara li ftaħna l-kamp qisu akkordjin, u ppreparajna l-imwejjed u s-siġġijiet, ma kellniex xi ngħidu ’l xulxin.
Il-ġimgħa donnha ma riditx tgħaddi.
Kull filgħaxija konna nieklu l-ġelat u nitlajjaw qalb l-istands tal-hippies ta’ ħdejn ix-xtajta.
Kellna kamera magħna, imma meta morna lura d-dar irrealizzajna li konna ħadna biss xi seba’ jew tmien ritratti u lanqas biss ħabbilna rasna biex niżviluppawhom qabel ħames jew sitt xhur, meta morna nqattgħu erbat ijiem fis-silġ mal-ħbieb tas-soltu.
Dawk ir-ritratti tagħna l-erbgħa bil-malja ħdejn il-baħar, bi tbissima artifiċjali fuq wiċċna tippoża quddiem il-kamera, dehru tant antikwati u tant mhux f’lokhom li, bi traskuraġni indifferenti, qattajniehom u rmejniehom fiż-żibel.
Minkejja li l-qirda ta’ dawk ir-ritratti kienet ċaħda krudili, xi ħaġa minn dik il-ġimgħa tedjanti fil-kamp ħadna xorta waħda għax spiċċajna xtrajna karavan u s-sajf ta’ wara, u ta’ wara, mhux mal-koppja tal-gym din id-darba, iddedikajnieh lis-simulakru soċjali tal-kampeġġ, lill-ħajja tal-flokkijiet bil-kmiem qosra, lill-mixjiet fit-triqat maħmuġa bit-tojlits komuni għal kulħadd u lil-logħob tal-boċċi – u issa, iva issa, f’dan il-mument, ’il bogħod minn kulħadd u minn kollox, qed naħseb li jkun il-waqt li sa fl-aħħar niftaħ il-bieb tal-karavan.
(Adattata mis-silta Il-kelb jilgħaq il-ġrieħi tiegħu ta’ Jordi Punti, verżjoni Maltija ta’ Clare Azzopardi) 3/3.
SD 06C: L-Iskema tal-Viżitaturi Komunitarji L-iżbalji ortografiċi f’din is-silta huma kkoreġuti bl-aħmar.
L-Iskema tal-Viżitaturi Komunitarji (CVS) hija programm, finanzjat mill-Gvern Federali, li nħoloq biex jippromwovi r-rabtiet bejn dawk li jgħixu f’dar ta’ kura għall-anzjani u l-komunità l-kbira.
Is-CVS għandha l-mira li ttejjeb il-kwalità tal-ħajja tar-residenti fid-djar tal-kura għall-anzjani, li jkunu soċjalment iżolati jew iħossuhom waħedhom – kemm minħabba raġunijiet soċjali u kulturali kif ukoll minħabba xi diżabbiltà.
Meta titħabbeb ma’ persuna anzjana li toqgħod f’dar ta’ kura għall-anzjani jkollok iċ-ċans tagħmel differenza fil-ħajja tagħha - u tiegħek stess.
L-Iskema hija finanzjata mill-Gvern Federali li jipprovdi għotjiet lill-organizzazzjonijiet diversi bbażati fil-komunità, magħrufa bħala “patronati”, biex jamministraw l-Iskema.
Kull patronat għandu koordinatur/kordinatur tal-Iskema tal-Viżitaturi Komunitarji.
Dan huwa responsabbli: • għar-reklutaġġ tal-viżitaturi u biex iqabbadhom mar-residenti; • biex jara li l-viżitaturi huma orjentati u biex jipprovdilhom is-sapport; • biex iżomm kuntatt kontinwu mad-djar tal-kura għall-anzjani dwar il-ħtiġijiet tar-residenti għall-viżitaturi komunitarji u l-progress tal-viżitaturi komunitarji preżenti.
Id-djar tal-kura għall-anzjani jidentifikaw ir-residenti li jkunu tajbin għall-Iskema skont il-linji gwida għall-għażla tal-gruppi.
Il-membri tal-familja jew oħrajn jistgħu javviċinaw lid-dar jekk ikunu jafu b’xi residenti li jistgħu jibbenefikaw mill-kumpanija.
Id-dar imbagħad tikkuntattja lill-patronat tas-CVS li jkun jaqbel.
Il-koordinatur 1/2 tas-CVS iqabbel lir-residenti mal-viżitatur komunitarju adattat billi jkunu kkunsidrati affarijiet bħal interessi, namriet, lingwa jew sfond komuni.
Dan il-manwal jagħtik idea ġenerali tar-rwol tal-viżitatur komunitarju.
Il-koordinatur tiegħek jagħtik iżjed għajnuna u sapport.
Inti għandek tiddiskuti mal-koordinatur tiegħek kull dubju jew tħassib li jista’ jkollok.
X’inhuwa l-Viżitatur Komunitarju? Il-viżitatur komunitarju huwa persuna li ssib il-ħin, tal-anqas darba kull ħmistax, biex iżżur u titħabbeb ma’ resident ta’ dar tal-kura għall-anzjani.
F’kull komunità kif ukoll f’dar tal-kura għall-anzjani, insibu nies ta’ bosta sfondi kulturali u varji u għalhekk jintlaqgħu b’merħba l-viżitaturi komunitarji mill-isfondi kollha.
Bħala viżitatur komunitarju tiltaqa’ mal-koordinatur tal-patronat.
Huwa jew hija jassessjaw kemm tkun taqbel għar-rwol ta’ viżitatur.
Il-koordinatur jispjega xi jkun mistenni minnek u jitolbok xi dettalji personali għar-reġistru tagħhom.
Il-koordinatur jista’ jsaqsik xi mistoqsijiet jew jitolbok timla kwestjonarju dwar l-interessi u l-isfond tiegħek.
Dan jgħin biex iqabblek ma’ resident.
Il-koordinatur jispjega wkoll il-proċeduri amministrattivi meħtieġa biex tkun viżitatur.
Iż-żjajjar tiegħek lir-resident għandhom ikunu regolari, għalkemm jistgħu jinqalgħu ċirkustanzi meta ma tkunx tista’ tmur kull ħmistax, pereżempju minħabba l-mard jew xi btala.
Jekk ma tkunx tista’ tagħmel iż-żjara, jista’ jkun li tkun trid tibgħat kartolina jew nota, jew inkella tagħmel telefonata minflok iż-żjara.
(Adattata mill-Manwal tal-Viżitaturi, Id-Dipartiment tas-Saħħa u l-Anzjanità tal-Awstralja.
Nixtieq nagħtikom merħba għaċ-ċerimonja tal-gradwazzjoni.
Nibda billi nifraħ mill-qalb lil dawk kollha li ser jiggradwaw sew illum kif ukoll fil-jiem li ġejjin.
Nifraħ ukoll lill-ġenituri tagħkom, lis-sieħeb jew sieħba tagħkom kif ukoll lil dawk kollha li għenukom taslu s’hawn illum.
Tajjeb niftakru li t-triq li wasslitkom s’hawn ma mxejtuhiex waħedkom! Minkejja l-importanza ta’ dan il-pass li ser tieħdu, illum huwa biss parti minn proċess sħiħ ta’ żvilupp akkademiku u professjonali li jtul ħajjitkom kollha.
Nixtieq nitkellem ftit dwar il-pass li jmiss.
Għal ħafna minnkom dan huwa dak li jdaħħalkom fid-dinja tax-xogħol.
Xi wħud minnkom diġà dħaltu fiha sew permezz tal-ħidma li kontu tagħmlu waqt l-istudju tagħkom.
Nixtieq nislet xi ideat minn kunċett u prattika li jitħaddmu fil-professjoni tiegħi tax-xogħol soċjali (social work) għax naħseb li l-prinċipji li fuqhom hija bbażata din il-prattika huma trasferibbli għal kuntesti u xogħlijiet differenti.
Jidhirli wkoll li dawn il-prinċipji jistgħu jkunu ta’ siwi kbir għal gradwati ġodda.
Din hija l-prattika tas-sorveljanza (supervision) tal-ħaddiema soċjali.
L-Aqwa Servizz Naħseb li joħroġ biċ-ċar li din il-prattika għandha l-għan li tgħin lill-ħaddiema jagħtu l-aqwa servizz possibbli lill-klijenti tagħhom.
Dan il-prinċipju jgħodd għal kulħadd.
Dan għandu jkun l-għan tagħna kollha, hu x’inhu l-qasam li qegħdin naħdmu fih, sew jekk hu tal-manifattura kif ukoll tas-servizzi.
Joħroġ ukoll li biex nagħmlu dan ikun jeħtiġilna l-għajnuna ta’ persuni oħra li għandhom esperjenza u kompetenza aktar minna.
Ir-rispett lejn min diġà qiegħed jaħdem fil-qasam huwa importanti.
Barra minn hekk, il-ħaddiema jeħtieġ li jagħtu kont tal-ħidma tagħhom mhux biss lil min qiegħed imexxi iżda, aktar fondamentali minn hekk, lil min qiegħed jirċievi s-servizz tagħhom.
Inħeġġiġkom biex ma tikkuntentawx b’ħidma li tagħti servizz jew prodott medjokri.
Agħmlu ħilitkom biex dejjem tagħtu l-aqwa servizz! Edukazzjoni u Taħriġ kontinwu Valur importanti li fuqu hija mibnija din il-prattika huwa l-għarfien tal-ħtieġa ta’ edukazzjoni u taħriġ kontinwu.
Permezz ta’ laqgħat regolari mal-membri tal-istaff li huma responsabbli għall-ħidma tagħhom, il-ħaddiema l-ġodda jitgħallmu dak li jeħtiġilhom ikunu jafu biex iwettqu ħidmithom b’mod effettiv.
Iżda mhux hekk biss, hija r-responsabbiltà ta’ min qiegħed fuqhom li jgħinhom jagħmlu dan.
Dan il-proċess tant jitqies importanti li, biex gradwati ġodda jiksbu l-warrant jeħtiġilhom jipprovaw li jkunu ħadmu taħt is-sorveljanza ta’ ħaddiem soċjali reġistrat.
Għalhekk din il-prattika tagħraf l-importanza tal-proċessi meħtieġa biex persuna tidħol fid-dinja tax-xogħol u tasal biex tagħti kontribut siewi.
Dan il-proċess, li jkun beda waqt is-snin ta’ studju fl-Università, ma jsirx waħdu u jeħtieġ li jitkompla ladarba persuna tidħol fid-dinja tax-xogħol.
Fil-każ tal-professjonijiet, huwa parti importanti mill-proċess ta’ soċjalizzazzjoni fil-professjoni.
Nixtieq nisħaq fuq dan il-punt għax nibża’ li sforzi kbar li jsiru waqt l-istudju u taħriġ jistgħu jintilfu jekk gradwati ġodda li ser jibdew il-professjoni jew ħidma tagħhom ma jsibux l-għajnuniet meħtieġa biex jagħmlu din it-tranżizzjoni bl-aktar mod effettiv.
Importanti li dawn l-għajnuniet isiru parti integrali mill-istrutturi fil-postijiet tax-xogħol.
(Adattata mid-Diskors tal-Gradwazzjoni ta’ Dr Maureen Cole, 2006).
M’hemmx għalfejn wieħed jgħid ħafna dwar ir-rabta bejn il-kwadri tal-wegħdi u l-graffiti marittimi.
It-tnejn juru li l-bniedem, meta jkun f’xi qagħda kerha, idur lejn Alla biex jgħinu.
Jekk kwadru forsi kien iqum xi ftit tal-flus biex tordnah, graffit seta’ jsir bla ebda ħlas ta’ xejn.
Jekk f’Tal-Ħerba tara ħafna kwadri tal-wegħdi ma tarax graffiti mal-ħitan tagħha, iżda dan minħabba bosta raġunijiet.
Nafu li l-faċċata nbidlet u l-ħitan huma mbajdin sewwa; jekk kien hemm xi graffiti għebu għalkollox.
Ħaż-Żabbar issib bosta kwadri tal-wegħdi, iżda ftit li xejn graffiti mal-knisja; ħafna nqerdu tul iż-żminijiet.
Dan nistgħu ngħiduh ukoll għas-Santwarju tal-Mellieħa.
Hemm issib kollezzjoni kbira ta’ kwadri tal-wegħdi iżda l-ftit graffiti li baqa’ bilkemm jintgħarfu.
Dan l-istudju dwar il-kwadri ex-voto marittimi Maltin hu frott ta’ iżjed minn erbgħin sena ta’ riċerka, ġiri ’l hawn u ’l hinn u ġbid ta’ ritratti bla għadd.
Min jaf kemm sibt min ilumni għax bħallikieku kont qed naħli ż-żmien fi studju bħal dan.
Tħalli barra lil Mons.
Zarb, li kien l-ewwel wieħed li wera interess fil-kwadri ex-voto, tista’ tgħid li ma kienx hawn min japprezza s-siwi ta’ dawn il-kwadri.
Meta wieħed jifli l-paġni ta’ dan ix-xogħol ikun jista’ jifhem li biex sar kelli nżur, u xi drabi iżjed minn darba waħda, il-knejjes mill-Mellieħa sa Wied il-Għajn u Għawdex kollu magħhom.
Sibt li l-aħjar mod biex tistudja l-kwadri ex-voto hu li tuża s-slajds tal-kulur u tiġbed ir-ritratti fid-dawl tax-xemx.
Meta tipproġetta s-slajds tinduna kemm ikun hemm irqaqat fil-kwadri li mhux ħafif tarahom b’għajnejk u wisq inqas meta xi 1/4 kwadri jkunu mdendlin fil-għoli ħafna u f’xi post imdallam.
Oħroġ il-għaġeb, kull darba li tipproġetta slajds tal-kulur tal-kwadri ibqa’ żgur li tara xi dettall li ma tkunx rajt qabel.
F’xi dubji kelli nerġa’ mmur fl-istess santwarji kemm-il darba u ma stajt nistaqsi lil ħadd billi s-suġġett hu xi ftit maqtugħ għalih waħdu.
Kelli triq quddiemi li minnha kien għadu m’għadda ħadd, b’mod speċjali f’dik li hi l-interpretazzjoni ta’ ġrajjiet u mriekeb li jkunu spjegati b’xi skrizzjoni.
Hawn tidħol l-esperjenza twila li ksibt matul is-snin dwar l-imriekeb ta’ Malta.
Kelli x-xorti li meta nkiteb forsi l-aħjar xogħol dwar il-kwadri tal-wegħdi marittimi Maltin minn Prins kont imdaħħal sewwa fis-suġġett billi l-awtur ħa bosta tagħrif siewi mis-slajds tiegħi.
Fid-diskussjonijiet bejnietna tgħallimt nagħti kas ta’ kollox u nidħol f’moħħ id-donaturi tal-wegħdi.
Billi Prins kien antropologu, ħa triq xi ftit ’il bogħod minn dak li kelli f’moħħi.
Ir-riflessjonijiet tiegħu jirriflettu l-karriera twila li kellu fil-qasam speċjali tiegħu.
Qablu nsibu lil Mons.
Zarb li kien l-ewwel wieħed li ġabar b’mod prattiku l-wegħdi tas-Santwarju ta’ Ħaż-Żabbar.
Illum il-kitba tiegħu għandha bżonn xi ftit irtokk, iżda hu jibqagħlu l-mertu li ħa ħsieb il-kwadri tal-wegħdi, irrestawrahom u ta xi tagħrif dwar kull wieħed minnhom.
Dan l-aħħar deher ktieb dwar is-Santwarju Tal-Ħerba ta’ Birkirkara u fih tara taqsima sabiħa dwar il-kwadri marittimi.
Kisic, id-direttriċi tal-Mużew Marittimu ta’ Dubrovnik, ippubblikat fi ktieb għalih il-wegħdi tal-Adrijatiku u fih hemm sezzjoni dwar il-kwadri mxerrdin f’Malta li juru mriekeb ta’ Ragusa.
Dan wara li għażilt is-slajds u bgħatthomlha biex jidhru fil-ktieb tagħha.
Dehru wkoll xi artikli minn Pawlu Cassar u Mario Buhagiar kif ukoll minn Madame Galley iżda din tispeċjalizza fil-kwadri tal-wegħdi li juru każijiet ta’ mard u ta’ twelid tat-trabi.
Ikun tassew interessanti li kieku wieħed jista’ jifli xi teżijiet li dehru fi żmienna; naf li waħda minnhom tiġbor fiha, fost suġġetti oħra, 2/4 il-kwadri wegħdi tal-Madonna tal-Ħniena tal-Qrendi.
Hemm oħra li tistudja l-lat artistiku tal-wegħdi.
Barra dawn kelli l-okkażjoni nippubblika xi artikli tiegħi u wieħed minnhom ktibtu mal-ħabib tiegħi r-Reverendu Andrew Cuschieri.
Ma rridx ninsa nsemmi li fl-1949 Vincenzo Bonello kiteb dwar xi kwadri ex-voto li daħħal f’wirja tal-arti ta’ dik is-sena.
Jekk f’Malta dehru ftit kitbiet dwar il-kwadri tal-wegħdi marittimi Maltin, fil-pajjiżi ta’ madwar il-Mediterran ma nistgħux ngħidu li dehret xi biblijografija kbira ħafna.
Ftit snin ilu l-Franċiżi, u warajhom it-Taljani, taw spinta lil studju bħal dan u għalhekk wieħed jista’ jqabbel il-mod ta’ riċerka li wieħed għandu jaqbad.
Irrid ngħid li llum l-istudju tal-kwadri ex-voto mexa sew ’il quddiem u dan ix-xogħol bil-Malti għandu jagħti spinta għal aktar xogħlijiet speċjalizzati ta’ kull knisja li fiha hemm għadd ġmielu minnhom.
Għalkemm dan l-istudju jagħti ħarsa lejn aktar minn 500 kwadru tal-wegħdi, b’danakollu jista’ jkun li għad baqa’ xi waħdiet li ma rnexxilix inkun naf bihom.
Ma nistax ngħid li żort il-knejjes kollha tal-gżejjer tagħna u għalhekk jista’ ’l quddiem joħroġ xi wieħed ġdid.
Hemm il-possibbiltà wkoll li xi wħud minnhom issibhom f’kollezzjonijiet privati u dawk mhux ħafif li ssir taf bihom jekk għall-inqas sidhom ma jgħidlekx bihom.
Jista’ jagħti l-każ ukoll li xi waħdiet, forsi sħaħ jew imkissrin, li twarrbu minħabba l-kundizzjoni fqira tagħhom, għadhom imwarrbin f’xi bankun jew kaxxarizz u ma tistax tkun taf bihom jekk ma jgħidulekx bihom.
Għalkemm ma nistax ngħid li dort il-knejjes kollha, b’danakollu staqsejt lil bosta ħbieb u prokuraturi jekk jafux b’xi kwadri ex-voto li jistgħu jinsabu fl-irħula tagħhom.
Hu minnu li ż-żmien ibiddel kollox.
Illum inġib quddiem għajnejja ċerti kwadri tal-wegħdi li kienu jġibulek ħniena meta tarahom, b’xiber trab u qtar tax-xema’ 3/4 fuqhom, imkissrin jew xpakkati, bin-nigrufun fuqhom u xi drabi miksijin bl-għanqbut, imdendlin fid-dlam u minsijin minn kulħadd - ħadd ma kien jagħti kashom.
Illum mhux hekk.
Ara issa li ħarġu xi artikli dwarhom, ittellgħu xi wirjiet tagħhom ’l hawn u ’l hinn u kiber it-tagħrif dwarhom, illum igawdu ċertu rispett, u m’għadhomx meqjusin bħala oġġetti mhux ta’ min jagħti kashom.
Ix-xewqa tiegħi minn dejjem kienet li ma’ kull wirja tal-kwadri ex-voto li ssir jittieħed ritratt ta’ kull wieħed minnhom biex biż-żmien jinħoloq katalgu jew inventarju nazzjonali tagħhom.
Xtaqt kieku li ma’ dan ix-xogħol wieħed isib ir-ritratti kollha tal-wegħdi ex-voto, iżda ma kienx possibbli minħabba l-ispejjeż tal-produzzjoni tal-ktieb u biex jinżamm il-format ta’ din is-serje Kullana Kulturali.
Is-slajds tal-kulur tiegħi, li mhux kollha huma ta’ ċertu livell aċċettabbli, jiffurmaw katalgu mhux uffiċjali iżda sa ċertu pont hu l-uniku inventarju tal-kwadri kollha tal-wegħdi marittimi Maltin.
(Adattata mill-ktieb Il-kwadri ex-voto marittimi Maltin, ta’ Joseph Muscat, Malta 2003) 4/4.
Il-Passaport tal-Lingwa Europass hu dokument li fih tista’ tirreġistra l-ħiliet u l- kompetenzi tiegħek fil-lingwi.
Kien żviluppat mill-Kunsill tal-Ewropa bħala parti mit-tliet taqsimiet tal-Portafoll tal-Lingwi Ewropej tiegħu, u fih tista’ tiddokumenta u tiddeskrivi l- esperjenzi u l-kisbiet tiegħek aktar fid-dettall.
Hu maħsub li fil-Passaport tal-Lingwa tista’ ssir verifika tal-lingwi kollha li tħaddem tajjeb ħafna kif ukoll ta’ dawk li fihom m’intix daqshekk kompetenti.
Dan jista’ jinkludi kompetenzi parzjali f’xi lingwi; ngħidu aħna, tkun kapaċi taqra lingwa iżda ma titkellimhiex sew.
Il-Passaport tal-Lingwa jista’ jinkludi kompetenza li tkun ksibt kemm fil-proċess tal-edukazzjoni formali tiegħek kif ukoll f’xi proċess ieħor ta’ edukazzjoni.
Permezz tal-livelli tal-Qafas Komuni Ewropew ta’ Riferenza, tista’ tippreżenta l- profiċjenza lingwistika tiegħek b’mod li tinftiehem u li tista’ titqabbel ukoll internazzjonalment.
Il-Passaport tal-Lingwa jikkumplimenta l-Europass CV u jista’ jinthemeż miegħu.
Infakkru li biex timla l-Passaport tal-Lingwa tiegħek, tista’ jew (a) timla t-template online li hemm fil-websajt tal-Europass; imbagħad tirċievi l-passaport tiegħek bl-e-mail; jew (b) tniżżel mill-istess websajt it-template (jew bħala dokument Microsoft Word jew Open Document) u l-istruzzjonijiet fil-lingwa li tkun trid u tissejvjahom fil-kompjuter tiegħek, imbagħad timla d-dettalji tiegħek.
Rakkomandazzjonijiet Ġenerali Qabel tibda timla l-Passaport tal-Lingwa tiegħek ftakar ftit prinċipji importanti:
Imxi mat-template Il-Passaport tal-Lingwa jagħtik iċ-ċans tippreżenta l-kompetenzi u l-kwalifiki lingwistiċi tiegħek f’ordni loġika: 1.
informazzjoni personali; 2.
għal kull lingwa rilevanti: (a) deskrizzjoni tal-ħiliet tiegħek ibbażati fuq awtoassessjar; (b) id-diploma/i u ċertifikat/i tiegħek; (ċ) eżempji rilevanti tal-esperjenza tal-lingwa tiegħek u l-kultura tagħha.
Kun ċar u konċiż Impressjoni tal-profil tiegħek għandha tinkiseb wara ftit sekondi ta’ qari, għalhekk għandek: 1.
iżżomm fil-qosor, u 2.
iddaħħal it-tagħrif rilevanti dwar l-edukazzjoni u l-esperjenza tiegħek.
Kun realistiku/a fl-awtoassessjar tiegħek.
Jekk inti tniżżel ħiliet iżjed milli għandek x’aktarx li dan joħroġ waqt l-interview jew waqt iż-żmien ta’ prova.
Iċċekkja l-Passaport tal-Lingwa tiegħek meta tlesti minnu Iċċekkja sewwa l-Passaport tal-Lingwa tiegħek meta tlesti minnu biex tikkoreġi xi żbalji ortografiċi u kun żgur/a li huwa fformulat b’mod ċar u loġiku.
Qabbad lil xi ħadd ieħor jaqrahulek biex tkun żgur/a li l-kontenut hu ċar u jinftiehem faċilment.
Appendiċi Struzzjonijiet dwar l-użu tat-tabella tal-awtoassessjar Il-gradilja għall-awtoassessjar hi bbażata fuq l-iskala ta’ sitt livelli tal-Qafas Komuni Ewropew ta’ Riferenza għal-Lingwi li kien żviluppat mill-Kunsill tal-Ewropa.
Il-gradilja tikkonsisti fi tliet livelli, kif jidher hawn taħt:  Użu bażiku (Livell A1 u A2);  Użu indipendenti (Livell B1 u B2);  Użu profiċjenti (Livell C1 u C2).
Biex tassessja l-livell tiegħek f’lingwa barranija, aqra d-deskrizzjonijiet kif jidhru hawn taħt u ikteb il-livell rilevanti (eżempju: livell ta’ profiċjenza - C2) fil-kaxxa korrispondenti tas-CV tiegħek (Smigħ, Qari, Taħdit interattiv, Taħdit produttiv u Kitba).
Kapaċi nifhem kliem familjari u xi frażijiet bażiċi fuqi nnifsi, fuq il-familja tiegħi u fuq l-ambjent ta’ madwari meta n-nies jitkellmu bil-mod u ċar.
Kapaċi nifhem frażijiet li jintużaw ta’ spiss u li huma relatati ma’ esperjenzi personali li jolqtu mill-qrib il-familja (eż.
informazzjoni bażika ħafna dwari, ix-xiri, l-ambjent ta’ madwari u l-impjiegi).
Kapaċi nifhem il-punt prinċipali f’messaġġi u avviżi qosra, ċari u sempliċi.
Kapaċi nifhem il-punti ewlenin ta’ taħdit ċar dwar temi familjari li niltaqgħu magħhom regolarment fix-xogħol, fl-iskola, waqt il-ħin liberu, eċċ.
Kapaċi nifhem il- punt ewlieni ta’ programmi ta’ ġrajjiet kurrenti fuq ir-radju u t-televiżjoni jew temi ta’ interess personali u professjonali meta d-diskors isir bil-mod u ċar.
Kapaċi nifhem taħditiet u lectures twal u nifhem ukoll argumenti kumplessi sakemm it-tema tkun waħda familjari.
Kapaċi nifhem il-biċċa l-kbira tal-aħbarijiet u programmi ta’ ġrajjiet kurrenti fuq it-televiżjoni.
Kapaċi nifhem il-biċċa l-kbira ta’ films bil-lingwa standard.
Kapaċi nifhem taħditiet twal anke meta l-istruttura tas-sentenza ma tkunx ċara u meta r-relazzjonijiet ikunu biss implikati u ma jkunux spjegati b’mod ċar.
Kapaċi nifhem programmi tat-televiżjoni u films mingħajr sforz żejjed.
Ma nsib l-ebda diffikultà biex nifhem kull lingwa mitkellma, sew jekk tkun diretta jew imxandra, anke jekk mitkellma bħala lingwa nattiva b’mod mgħaġġel, sakemm ikolli ftit taż-żmien biex nidra l-aċċent.
Kapaċi nifhem ismijiet u kliem familjari u sentenzi sempliċi ħafna, bħal f’avviżi, f’kartelluni jew f’katalgi.
Kapaċi naqra testi qosra ħafna u sempliċi.
Kapaċi nsib informazzjoni speċifika u li tista’ tobsorha f’pubblikazzjonijiet sempliċi u ta’ kuljum bħal f’reklami, prospetti, menus, u timetables u nista’ nifhem ittri qosra, sempliċi u personali.
Kapaċi nifhem testi li jikkonsistu prinċipalment f’lingwaġġ użat ta’ spiss u ta’ kuljum jew li għandu x’jaqsam max-xogħol.
Kapaċi nifhem id-deskrizzjoni ta’ avvenimenti, ħsus u xewqat f’ittri personali.
Kapaċi naqra artikli u rapporti li għandhom x’jaqsmu ma’ problemi attwali li fihom il-kittieba jadottaw attitudnijiet jew opinjonijiet partikulari.
Kapaċi nifhem proża letterarja kontemporanja.
Kapaċi nifhem testi twal, kumplessi, fattwali u letterarji u napprezza d-diversità fl- istil.
Kapaċi nifhem artikli speċjalizzati u struzzjonijiet tekniċi twal, anke meta dawn ma jkollhomx x’jaqsmu mal-linja tiegħi.
Kapaċi naqra faċilment kull forma tal-lingwa mitkellma, inklużi testi astratti u kumplessi fl-istruttura u fil-lingwa bħal f’manwali, artikli speċjalizzati u xogħlijiet letterarji.
Taħdit Interattiv A 1: Kapaċi nikkomunika b’mod sempliċi sakemm il-persuna l-oħra tkun lesta tirrepeti jew tbiddel il-kliem u titkellem b’mod inqas mgħaġġel u tgħinni ngħid dak li nkun qiegħed nipprova ngħid.
Kapaċi nistaqsi u nwieġeb mistoqsijiet sempliċi fir-rigward ta’ bżonnijiet immedjati jew suġġetti familjari ħafna.
Kapaċi nikkomunika b’xogħlijiet sempliċi u ta’ rutina li jesiġu bdil ta’ informazzjoni sempliċi u diretta dwar suġġetti u attivitajiet familjari.
Kapaċi nagħmel diskors qasir ħafna u soċjali, iżda normalment ma nifhimx biżżejjed biex inżomm konverżazzjoni.
Kapaċi niffaċċja ħafna sitwazzjonijiet li jistgħu jinqalgħu waqt vjaġġ f’post fejn il- lingwa tal-post tkun mitkellma u nidħol mhux ippreparat f’konverżazzjoni fuq temi familjari ta’ interess personali jew marbutin mal-ħajja ta’ kuljum (eż.
familja, passatempi, xogħol, vjaġġar u ġrajjiet kurrenti).
Kapaċi nikkomunika b’mod spontanju man-nies tal-lokal.
Kapaċi nieħu parti attiva f’diskussjoni f’kuntest familjari u nsostni u nispjega l-opinjoni tiegħi.
Kapaċi nesprimi ruħi b’mod mexxej u spontanju mingħajr ħafna tlaqliq biex insib il- kelma.
Kapaċi nuża l-lingwa b’mod flessibbli u effettiv għal skopijiet soċjali u professjonali.
Kapaċi nifformula ideat u opinjonijiet bi preċiżjoni u norbot b’sengħa l-kontribut tiegħi ma’ dawk ta’ kelliema oħra.
Kapaċi nipparteċipa bla ebda sforz żejjed f’kull konverżazzjoni jew diskussjoni, b’ħakma tajba tal-espressjonijiet idjomatiċi u tal-lingwa mitkellma.
Kapaċi nesprimi ruħi b’mod mexxej u nagħti tifsiriet preċiżi ħafna billi nirristruttura l-ideat b’mod li ħadd ma jinduna.
Jekk insib xi problema naf insib tarfha.
Ħames mitt sena ilu, meta hawn Malta, bħal fil-bqija tal-Ewropa, kien hawn biss erba’ familji għonja u ħafna fqar u tallaba jiġru barra, kienet id-drawwa komuni fost is-sinjuri li f’tarf il-mejda jħallu siġġu vojt u platt għall-foqra.
L-ewwel fqir li jinzerta għaddej waqt l-ikel kien iħabbat il-bieb, jew jiġbed il-qanpiena, u l-purtinar kien idaħħlu ġewwa fis-sala I-kbira u jwasslu sa tarf il-mejda, fejn kien jiekol u jixrob mal- oħrajn dak kollu li joħroġ mill-kċina.
Biż-żmien din id-drawwa nqatgħet minn ħafna pajjiżi, l-aktar minħabba l-pesta.
In- nobbli ma baqgħux idaħħlu l-barranin f’darhom, għax kienu jibżgħu li jittieħdu u jmutu.
Issa ħalliha li kienu jmutu xorta; imma l-biża’ kien iġagħalhom jissakkru ġewwa għal xhur sħaħ u ma jħallu lil ħadd jidħol minn barra ħlief għal xi bżonn.
Hawn Malta wkoll hekk ġara.
L-uniku wieħed li ma kienx jibża’ mill-pesta kien il- Konti tal-Falkun l-Aħmar, li kellu l-kastell u l-artijiet in-naħa ta’ Bengħisa.
Kien joħroġ għall-kaċċa qisu mhux hu u jidħol bil-barżakka mimlija.
U għall-ikel kien baqa’ jżomm il-post tal-fqir.
“Fejn jieklu tnax, jieklu tlettax,” kien jgħid bejn tazza nbid u oħra, avolja ommu kienet tfakkru li t-tlettax ta’ Ġuda.
Darba l-Konti ħtieġlu jmur Sqallija u ħalla t-tmexxija tal-kastell f’idejn zijuh, bniedem żorr fil-kliem u mqit fi mġibtu, li ma kellu xejn mit-tjubija u l-ħniena tal- bqija tal-familja.
Dan, malli sab ruħu kmand tad-dar, ordna li ma jidħlux iżjed foqra għall-ikel.
U beda jitmagħhom mill-fdal li jitfgħu lill-klieb meta kulħadd ikun xeba’.
Kif beda jagħmel hekk beda ġej il-gwaj fuq dar il-Konti.
L-għelieqi mtlew bin- 1/2 nemus, l-uċuħ u l-għelejjel nixfu, u s-siġar mardu u m’għamlux frott.
In-nies u l- bhejjem inksew bl-infafet u qabadhom ħakk kbir ma’ ġisimhom kollu, u minn kull fejn joborxu biex iħokku kien joħroġ id-demm u ċċarċar il-materja.
Meta ġie lura l-Konti sab ħerba sħiħa.
Il-bhejjem kienu mitluqin fuq il-ħamrija, jilehġu bla nifs u bilkemm jitħarrku, lil niesu sabhom mixħutin f’qiegħ ta’ sodda, għarqanin xraba u jhewdnu bid- deni.
Fil-kastell kien hemm riħa tinten ta’ mard u mewt.
“X’għamilt sakemm jien kont imsiefer?” staqsa lil zijuh meta rah mitluq għal mejjet fuq it-turretta.
“Warrabt lill-fqar mill-mejda u ġibt is-saħta fuq darek,” qallu l-ieħor.
“Meta ndimt kien tard wisq, ma kellix saħħa nsewwi l-ħsara.
Ilna xahar ma nieklu.
Ara x’se tagħmel għax ilkoll se mmutu.
” Xħin sema’ dan il-kliem il-Konti għadab għall-aħħar.
Imma fehem li bl-għadab biss ma kienx se jneħħi s-saħta li waqgħet fuq daru.
Għalhekk għamel ikla kbira u stieden lill-foqra kollha tal-inħawi, u tahom dak kollu li setgħu jieħdu magħhom mill-ħażna li kellu fit-torri tal-kastell, u għabbielhom il-karretti u l-karrettuni bil-ġwież u l-btieti tal- inbid u l-ġarar taż-żejt.
U mill-għada l-uċuħ tar-raba’ u s-siġar reġgħu ħadu r-ruħ, il-bhejjem waqfu fuq riġlejhom, l-infafet nixfu, u t-tfal reġgħu bdew jiġru wara xulxin fil-mogħdijiet tal- għelieqi u l-ġonna tal-larinġ u l-lumi.
U minn dakinhar sal-lum ma naqas qatt il-platt tal-fqir fuq il-mejda tal-Konti ta’ Bengħisa.
(Adattata minn waħda mill-Ħrejjef għal Żmienna ta’ Joe Friggieri) 2/2.
L-isqaq kien daqs tefgħa ta’ ġebla bogħod mit-triq fejn konna noqogħdu.
Imma f’dan l- isqaq jien qatt ma kont għadni rsaqt, u ma kont għadni naf xejn bl-uċuħ ġodda u l-ħbieb li kelli nagħmilha magħhom.
U meta morna hemm ħassejt bħal diqa f’qalbi: dak id-djuq, dik l-art imħarbta, dawk il-ħitan għolja miżgħuda bit-twieqi li minnhom kienu ħierġa għal nofs l-isqaq bċejjeċ tal-għewied twal u mdendla magħhom ħwejjeġ ta’ kull lewn, tfal ħafjin jilagħbu u jwerżqu, tal-ħaxix bil-karettun bil-ħmar f’ras l-isqaq jgħajjat b’ħanġra daqsiex, u nisa mit-twieqi u mill-bibien jgħajtu huma wkoll kemm jifilħu.
U biex ikomplu f’din is- sinfonija ta’ għajjat kien hemm ukoll il-klieb jinbħu u jiġġieldu.
Sa gallinari bit-tiġieġ barra l- bibien kien hemm! Din kienet il-laqgħa li sibna kif wasalna fl-isqaq.
Ħassejt imsarni jinżlu f’saqajja meta rajt fiex u fejn kont sejjer ngħix.
Min qatt kellu jgħidli dakinhar li hemmhekk, f’dak is-swied ta’ qalb, f’dik it-triq fejn id-dawl tax-xemx ftit jimraħ, qalb dawk in-nies li dak il-waqt kollha rajthom uċuħ il-forka, hemmhekk kelli nqatta’ sittin sena u fuqhom! Id-dar il-ġdida kienet żgħira.
Żgħira ħafna għall-familja li konna.
Żewġ gabubiet isfel, oħra fuq, u bejt.
Xejn aktar.
Imma dik kienet ix-xorti li missitna, u kellna nintrabtu magħha bla tgergir xejn.
Ommi nagħtihielkom b’mara li kellha karattru sod.
Għal dawk id-daqqiet tal-ħajja taħsbux li bkiet jew b’xi mod ċediet u nfixlet x’ser taqbad tagħmel.
Kienet taf li ż-żmien li ġej kien iebes ħafna għaliha u għalina, madankollu ħejjiet ruħha għal kulma kien sejjer jinqala’ u meddet għonqha hi għax-xogħol biex iġġib lili u ’l ħuti l-biċċa ħobż x’nieklu kuljum.
Kien xogħol iebes dak tagħha għax, meta trid min-nies, il-ħobża jitimgħuhielek bl-imrar.
Meta missieri miet, ommi qaltli li, billi jien kont il-kbir, kelli jien naħdem għall-familja.
Imma kont għadni żgħir wisq biex jiena dan stajt nagħmlu, u ommi dak il-mument qaltli hekk sforz id-dwejjaq li kellha fuqha.
Ix-xogħol kien għaliha.
Jien kelli noqgħod id-dar indur u nieħu ħsieb ħuti li kienu għadhom żgħar.
L-impressjoni, l-ewwel waħda, li ħadt kif wasalna fl-isqaq kienet ħażina, imma din żiedet tħassret b’inċident ċkejken li ġara f’mument wieħed, imma li ħallieni mwerwer il-lejl kollu.
Konna għadna bilkemm qgħadna, dakinhar stess filgħaxija, l-ewwel ġurnata li morna noqogħdu hemm fl-isqaq.
Ħwejjeġ ma jitwemmnux, xbejba akbar minni sewwa fis-snin ġiet tiġri għal fuqi u ntefgħet għarkubbtejha quddiemi tibki u twerżaq u titlobni naqbeż għaliha, għax ġejjin isawtuha.
Kienet liebsa diżutli, libsa merħija magħha, maħmuġa u mqattgħa.
Xagħarha mgħaqqad qisu lanżit u għajnejha mitlufa fil-ħofra.
B’idejha nixfin u mgħaddmin qabdet miegħi u kważi bdiet tweġġagħni.
U f’wiċċha u ħarsitha kien jidher il- biża’ ta’ waħda barra minn sensiha.
Bdiet tħaddanni magħha biex ma nitlaqx niġri, u tibki u titlobni naqbeż għaliha.
“Ġejjin isawtuni, tħallihomx, ġejjin isawtuni!” bdiet tgħajjat.
Raġel qisu ġolf ħareġ jiġri minn rokna fl-isqaq u ġie u ħataf minn xagħarha lil dik ix-xbejba u karkarha warajh.
“Jien għedtlek li m’għandekx toħroġ,” qalilha jgħażżeż snienu, “jien għedtlek, issa ħu…” U kompla jġebbidha minn xagħarha, u hi twerżaq twerżiq li jtarrax.
Kien jidher li l-istejjer ta’ dik ix-xbejba kulħadd kien drahom, għax kulħadd baqa’ fejn kien, ma tniffisx.
Kelb biss li mar jiġri warajhom jaqbeż u jinbaħ.
Dik ix-xbejba, Kristina, moħħha kien ħafif, u missierha u ommha kienu jżommuha d-dar, allaħares toħorġilhom.
Ma kinitx għadha għaddietli l- ħasda li ħadt ta’ dik ix-xbejba, meta mill-kantuniera tal-isqaq nilmaħ riesaq wieqaf u dritt raġel liebes pulit b’bagalja f’idu.
Miegħu kien hemm raġel ieħor bla ġlekk xejn, qmis miftuħa u l-kmiem imxammra, jgħaġġel bil-pass tiegħu.
Żewġ nisa li kienu fuq l-għatba ta’ bieb qed jitkellmu ras imb ras, malli lemħu ’l dak ir-raġel ġej, waħda qalet lill-oħra: “Ġej it- tabib! Ġej!” U marret tiġri lejn id-dar li kien hemm fil-ħajt tal-faċċata tal-isqaq, imbuttat u fetħet beraħ il-bieba li kienet imbexxqa, u għajtet minn barra: “Ton, għidilha li wasal, għidilha, Ton!” Ma’ dik l-għajta donnu qam l-isqaq kollu.
Nisa tfaċċaw fit-twieqi u l-bibien, tfal bdew ħerġin minn kull dar, u daqs nofs tużżana rġiel li kienu f’ħanut f’nofs l-isqaq jilagħbu l-karti u jixorbu l-inbid ħarġu huma wkoll jittawlu.
Kont għadni żgħir, id-dinja ma kontx nafha, imma ngħid is-sewwa, avolja f’dik l-innoċenza li kont, xi ħaġa fhimt.
U l-għada filgħodu sibt li ma kontx fhimt ħażin.
Smajt min jgħid: “Tifla għandha!” “Din Rita wkoll! Għadha tifla hi!” qabżet tgħidilha l-oħra.
“Tifla?” staqsietha l-oħra, “Mela se tibqa’ tifla Rita?” “U mela ta’ tmintax-il sena tgħidilha kbira?” “Dik għandha għoxrin, għalqithom.
U tmerinix.
Twieldet f’idejja.
Kien Sibt il-Għid.
Niftakar daqskemm niftakar x’kilt ilbieraħ.
” U t-taħdita baqgħet sejra qalb ħafna raġunar, tixjir ta’ jdejn, tberriq ta’ għajnejn u għajjat.
U min jaf kif kienu jispiċċawha, aktarx bil-ġlied, kieku ma semgħux il-ħdax idoqqu, u waħda ftakret li kienet ħalliet l-ikel fuq in-nar se jinħarqilha u l-oħra li kienet għad trid trodd il- brodu.
Imma t-twelid ta’ dik it-tarbija ma kellux jieqaf hemm.
L-għada – kien il-ħin ta’ nżul ix-xemx – mid-dar tal-ħajt tal-faċċata tal-isqaq bdew ħerġin tnejn tnejn it-tfal, libsin l-aħjar ilbies tagħhom, it-tnejn ta’ quddiem wieħed kellu xemgħa f’id waħda u speċi ta’ xugaman imdendel fl-id l-oħra, u l-ieħor bħal baċir f’idejh, qisu platt kbir ileqq bħall-fidda.
Wara t- tfal il-mistednin, ukoll imqassmin tnejn tnejn, u fl-aħħar tal-ġilwa l-majjistra u xbejba żżomm it-tarbija li kienet liebsa libsa bajda tal-ħarir.
Tista’ tgħid in-nies kollha tal-isqaq kienu mistiedna.
Dik il-ġilwa ta’ tfal, irġiel u nisa mill-isqaq żbukkat fi triq wiesgħa, kbira u twila, fejn ħafna min-nies kienu jidhru medhija bix-xogħol tagħhom u oħrajn iduru minn naħa għal oħra bħal min irid jaħli l-ħin, ma jafx x’se jaqbad jagħmel.
Il-ġilwa malli ħarġet mill-isqaq ġibdet għan-naħa tal-lemin lejn il-knisja li kienet nofs mil bogħod, trid tgħaddi t-triq kollha u tiġi f’daqsxejn ta’ misraħ biz-zuntier dejjem mimli bin-nies jitlajjaw u jpaċpċu.
Minn hemm il- ġilwa qabdet triqitha għall-knisja.
Jien, megħlub bil-kurżità, imxejt wara u dħalt ukoll fil- knisja magħhom.
(Silta adattata minn L-Isqaq ta’ Ġużè Chetcuti).
Wieħed mill-eqdem ħwienet li kien hemm fir-raħal kien dak ta’ Ċetta, li xi darba kien ħanut tal-ħwejjeġ ta’ missierha.
Ċetta, li kienet kerha daqs dagħwa b’Alla, kienet l-unika wild li kellhom Ġużeppi u Stella u kienu jafu li ħadd ma kien se jisraq qalb binthom għaż-żwieġ.
“Dik trid tfendi għal rasha,” kien ta’ sikwit jgħid Ġużeppi lil martu.
Stella, b’għafsa ta’ qalb, kienet taqbel miegħu għax il-verità mhux lakemm twarrabha u tinsieha.
Madankollu Ċetta kienet imżejna b’natural ħelu u kulħadd kien iħobbha, u meta, wara l-mewt t’ommha u missierha, iddeċidiet li tiftaħ ħanut tal-merċa flok bil-ħwejjeġ, malajr sabet lil min jinkoraġġiha għax fir-raħal kien hemm nuqqas ta’ ħwienet, u billi l-ħanut kien sewwasew ħdejn il-knisja, in-nies sabitu komdu biex filgħodu tgħaddi tagħmel ix-xirja.
Maż-żmien ‘il-Ħanut ta’ Ċetta’, kif kien isibu kulħadd, sar it-tokk fejn kull filgħodu għadd ta’ nisa tad-dar kienu jiltaqgħu biex jixtru, jgħaddu l-aħbarijiet lil xulxin, jgħidu fuq dik u fuq l-oħra, igergru kontra żwieġhom, jgħidu kemm kienu mqarbin uliedhom u, meta fl-aħħar jiftakru kemm kien għad fadlilhom x’jagħmlu, jitilqu lejn id-dar.
Ċetta ma kinitx tagħlaq il-ħanut ħlief għal xi siegħa waranofsinhar biex tistrieħ fuq sodda li kellha fil-kamra ta’ ġewwa tal-ħanut.
Mad-disgħa ta’ filgħaxija kienet tagħlaq, issakkar il-ħanut u tmur lejn darha li kienet fl-istess triq.
Iż-żminijiet jinbidlu u hekk jiġri lid-drawwiet u l-ħtiġijiet tan-nies.
Bdew jinfetħu dawk imsejħa self-service stores u dawk li kienu jaraw kbir kienu jsejħulhom ukoll supermarkits.
Kien hemm ħafna garr minn tal-ħwienet iż-żgħar u saru wkoll protesti mill-aġenti imma r-rota tal-progress, meta tibda ddur, mhux lakemm iżżommha.
1/4 Ix-xogħol fil-ħanut ta’ Ċetta beda jonqos ftit ftit hekk kif dawk li kellhom karozza jew kienu jridu jmorru għax-xogħol, bdew jippreferu li jmorru jixtru mis-supermarkit li kien għadu kif fetaħ ftit ’il bogħod mir-raħal għax kienu jeħilsu malajr, jagħżlu huma dak li xtaqu jixtru u fuq kollox il-prezzijiet kienu orħos.
“Dik Ċetta jmissha tagħlaq, tbigħ il-ħanut u tmur tistrieħ.
Issa m’għadx hawn lok għal dawn il-ħwienet tal-growser,” kien hemm min qal.
Imma għal Ċetta l-ħanut ma kienx il-mezz li bih taqla’ l-għejxien tagħha imma aktar il-mod kif tgħaddi l-jum, tiltaqa’ man-nies, tgħid kelma jew tnejn, tisma’ xi jkun għaddej madwarha u żżomm ruħha attiva.
“Jien m’iniex biħsiebi nagħlaq sakemm jibqgħu jiġu jixtru mingħandi,” kienet tgħid Ċetta kull meta xi ħadd kien jgħidilha li kien wasal iż-żmien li żżarma u tirtira.
Il-klijenti li baqgħu jmorru għand Ċetta kienu dawk imdaħħla fiż-żmien, li ma kellhomx karozza, li ma kellhomx lil min joħodhom fis-supermarkit, jew għax kienu jħossuhom aktar komdi jmorru jixtru mingħand Ċetta fejn setgħu jiltaqgħu man-nies u jitkellmu.
Raġuni oħra kienet li l-bidla kienet tnissel fihom suspetti, biża’ u forsi wkoll nuqqas ta’ lealtà lejn Ċetta li wara kollox kienet ilha taqdihom għal ħafna snin.
Imma ż-mien, li ma jaħrablu ħadd, jaf ibiddel kull ħsieb u xewqa li l-bniedem jorbot qalbu magħhom f’ħajtu.
Darba waħda filgħaxija waqt li Ċetta kienet fil-ħanut ħassitha ma tiflaħx u daħlet fil-kamra ta’ ġewwa biex tagħmel kikkra te bil-lumi, għax dan kien l-aqwa mediċina.
F’salt wieħed ħassitha tistordi u waqgħet mal-art.
Ftit wara daħal fil-ħanut wieħed raġel biex jixtri pakkett sigaretti u, meta ra li Ċetta ma kinitx wara l-bank, beda jsejħilha.
Fl-aħħar iddeċieda li jidħol ifittixha fil-kamra ta’ ġewwa u hemm isibha minn tulha fl-art, ħdejn il-mejda u l-biċċiet tal-kikkra miksura lil hemm 2/4 minnha, bit-te mxerred fuq il-madum imħaffer u maqsum tal-kamra.
Dak il-povru ħa l-akbar qatgħa ta’ ħajtu.
Ħasibha li kienet mietet u ħareġ jgħajjat barra bit-tama li jidħol xi ħaddieħor fil-ħanut.
Ix-xorti riedet li dak il-ħin kien għaddej Ġovann li kien jaħdem l-isptar bħala infermier u malajr daħal jiġri fil-ħanut biex jara jekk setax jagħti xi għajnuna.
L-esperjenza twila li kellu f’xogħlu malajr urietu li lil Ċetta kienet tatha puplesija u kienet għadha ħajja.
“Hawn telefown fil-ħanut?” staqsa Ġovann lil dak ir-raġel li kien għadu qiegħed jirtogħod bil-qatgħa li kien ħa.
“Ma nafx.
forsi.
iva, hemm wieħed fil-ħanut.
” “Ċetta għadha ħajja.
Hemm bżonn niħduha l-isptar malajr.
Tatha stroke.
” “Stroke xi tkun?” staqsieh dak ir-raġel hekk kif Ġovann ħaffef lejn l-ixkaffa li fuqha kien hemm it-telefown.
“Puplesija, sieħbi,” wieġbu l-infermier waqt li beda jċempel.
“Jien nista’ mmur?” staqsa dak ir-raġel.
“Agħmel int.
Imma qabel għaddi sal-għassa biex jiġi xi pulizija għax ma nistax inħalli l-ħanut waħdu.
Mill-bqija ħalli kollox f’idejja.
Issa nitla’ magħha jien sal-isptar.
” Xi ftit wara bdew jinġabru xi nies quddiem il-ħanut għax dak ir-raġel, li mar biex javża lill-pulizija, xandar kulma kien ġralu ma’ kull min iltaqa’, hu u sejjer lejn l-għassa u wara fi triqtu lejn id-dar.
Martu wkoll ħarġet tiġri u nsiet il-programm li kienet qiegħda tara fuq it-televixin u li ma kienet titilfu għall-ebda raġuni ħlief għal xi ħaġa bħal din.
Surġent u kuntistabbli telgħu jħaffu mill-għassa u malli waslu keċċew ’il kulħadd ’il barra mill-ħanut ta’ Ċetta.
Wara ftit waslet l-ambulanza u ħadet lil Ċetta l-isptar.
Is-surġent 3/4 għalaq il-ħanut wara li sab iċ-ċavetta tas-serratura li Ċetta kienet iżżomm fil-kexxun tal-bank tal-injam minn fejn kienet taqdi l-parruċċani.
Ftit wara kollox reġa’ għal li kien imma meta sebaħ l-għada n-nies fir-raħal bdiet titkellem biss fuq dak li kien ġara lil Ċetta.
Il-puplesija affettwatilha sieqha u idha tax-xellug u t-tobba tawha parir li tbigħ kollox sakemm moħħha kien għadu tajjeb u tmur f’xi dar għall-anzjani billi ma kellhiex min idur biha u lanqas ma kienet tista’ tkompli taħdem.
Kontra qalbha Ċetta ħalliet ir-raħal fejn kienet twieldet u sabet ruħha ma’ nisa oħrajn, xi wħud ferm akbar minnha fl-età, ġo dar kbira, b’ħafna kmamar u kurituri u bitħa kbira fin-nofs tal-binja fejn kien hemm xi bankijiet u funtana li kienet tferra’ għal ġo vaska kbira bil-ħut tal-ilma ħelu.
Xi ħadd li kien jiġi min-naħa t’ommha kien sema’ x’kien ġralha u beda jmur jaraha bit-tama li din tiftakar fih fil-wirt.
Hekk għamlu oħrajn li kienu jiġu minn missierha.
“Issa saru jafu li neżisti,” kienet tgħid Ċetta lilha nnifisha kull meta xi ħadd minn dawn kien jiġi jagħtiha titwila, l-aktar il-Ħadd filgħodu.
Bl-għajnuna ta’ sensar magħruf sew fir-raħal, Ċetta biegħet il-ħanut u poġġiet il-flus il-bank u wara sejħet lin-Nutar Zerafa, li kulħadd jinqeda bih fir-raħal, u kitbet kollox lil xi djar tat-tfal immexxija mis-sorijiet.
B’dan ma qalet xejn lil dawk li kienu bdew iżiegħlu biha.
Ħalliethom bit-tama li xi darba jirtu kulma kellha.
Adattata minn Fid-dar tal-Kantuniera ta’ Charles Casha, 2015.
Problema maqsuma ma’ ħaddieħor tinħass anqas iebsa u l-bniedem jagħmel aktar kuraġġ meta jaqsam l-esperjenzi li jkun għaddej minnhom ma’ nies oħra, speċjalment meta jkun għaddej minn żmien diffiċli fil-ħajja.
Fix-xogħol tagħhom ta’ kuljum, il-ħaddiema soċjali tal-Aġenzija Appoġġ jiltaqgħu ma’ diversi persuni f’dawn is-sitwazzjonijiet diffiċli u li bl-interventi u l-għajnuna neċessarja, jiffaċilitaw il-ħajja mhux biss tal-individwu imma wkoll ta’ dawk qrib tiegħu li jkunu għaddejjin minn dan iż-żmien ta’ problemi.
Eżempju ċar ta’ dan huma dawk il-persuni morda bil-kanċer u l-familjari tagħhom – u li permezz tal-appoġġ tal-ħaddiema soċjali li jaħdmu fl-uffiċċju tal-Aġenzija fl-Isptar Boffa, żgur itaffu u jnaqqsu ftit mill-pressjoni li s-sitwazzjoni tkun ġabitilhom.
Ċertament li dawn il-persuni li jkunu qegħdin wiċċ imb wiċċ mal-mard li ħafna drabi ma jkunx hemm fejqan għalih u li f’ħafna każijiet ikun terminali, bla dubju ta’ xejn, ikollhom bżonn l-appoġġ kollu li wieħed jista’ jagħti.
Il-kura u s-servizz li jingħataw dawn il-persuni – li fl-oqsma professjonali jirreferu għaliha bħala palliative care – hi kura ħolistika li għandha l-intenzjoni li ttejjeb il-kwalità tal-ħajja ta’ dawk il-persuni li jkunu qed jiffaċċjaw mard serju.
Din it-tip ta’ kura hi bbażata fuq numru ta’ prinċipji, fosthom: “Li jiġi trattat kull aspett tal-persuna u għalhekk ikun hemm l-involviment ta’ tim ta’ professjonisti li flimkien jaħdmu għall-aħjar interess tal-persuna".
Dan 1/4 il-metodu ma jħarisx biss lejn il-bżonnijiet mediċi u fiżiċi tal-persuna, imma wkoll dawk psikoloġiċi, soċjali, u spiritwali.
Waħda mill-funzjonijiet tal-ħaddiema soċjali fl-uffiċċju tal-Appoġġ fl-Isptar Boffa hija li jassessja lill-pazjenti meta dawn jiġu għall-ewwel darba fil-klinika.
Il-pazjent jiġi offrut ukoll l-għajnuna permezz ta’ visti fid-dar – ambjent fejn il-persuna tħossha sigura.
Dan ma jfissirx li l-pazjenti kollha jkollhom problemi soċjali.
Madankollu, l-Aġenzija tifhem li ċ-ċirkostanzi maħluqa mill-marda jpoġġu lill-persuna u lill-familjari tagħha taħt pressjoni u għalhekk ikun meħtieġ li s-sitwazzjoni tiġi indirizzata.
“Li toffri appoġġ lill-pazjenti u lill-familjari tagħhom matul il-marda”.
L-appoġġ meħtieġ mhuwiex identiku fil-każi kollha, ivarja minn familja għal oħra peress li ċ-ċirkostanzi huma differenti u mhux kulħadd ikampa mas-sitwazzjoni bl-istess mod.
Hemm min jeħodha mod u hemm min jeħodha mod ieħor.
Għalhekk il-ħaddiema soċjali tal-Appoġġ jgħinu sabiex ikunu indirizzati dawn id-diffikultajiet filwaqt li jkunu ta’ għajnuna matul il-marda skont in-neċessitajiet tal-pazjent.
Waħda mill-akbar sfidi li jiffaċċjaw il-ħaddiema soċjali li jaħdmu f’dan il-qasam hija l-każijiet ta’ pazjenti żgħar, speċjalment taħt il-35 sena u li jkollhom uliedhom żgħar.
Hija wkoll diffiċli li tintervjeni meta xi ħadd ikun wasal fit-tmiem ta’ ħajtu.
Għalhekk parti mill-ħidma tal-ħaddiema soċjali hija fil-fatt li jgħinu lill-pazjent sabiex jibda jaċċetta l-idea tal-firda mill-familjari u kif iwasslu l-aħħar tislijiet 2/4 tagħhom.
Din mhix ħaġa faċli, speċjalment meta wieħed ikun jaf li l-pazjent għad fadallu aspirazzjonijiet, pjanijiet u xewqat għall-futur, u l-fatt li dawn jafu li mhux se jaraw l-avvenimenti importanti fil-ħajja tat-tfal jagħmilha tassew biċċa xogħol iebsa.
L-għajnuna tal-ħaddiema soċjali hi estiża u tingħata wkoll lill-familjari – fil-każ ta’ tfal, jintużaw tattiki skont l-età tagħhom.
Hu importanti ferm li t-tfal ma jitħallewx barra sempliċiment għax għadhom żgħar.
It-tfal iridu jkunu inklużi għax ikunu qed jinnutaw dak li qed jigri madwarhom.
It-tfal mhumiex persuni li ma jagħtux kas dak li jkun qed iseħħ fil-familja tagħhom.
Li t-tfal jibqgħu jżuru lill-pazjent hu wkoll importanti ħalli dawn jadattaw aktar malajr għall-bidla li sseħħ fil-pazjent.
Aspett importanti ieħor hu li l-adulti jirrikonoxxu li t-tfal xorta jħossu t-telfa u hemm bżonn li nħalluhom jgħaddu mill-proċess ukoll.
F’dawn iċ-ċirkostanzi, il-ħaddiema soċjali jaħdmu wkoll id f’id flimkien ma’ psikologi.
“Li tapprezza u tappoġġja l-ħajja filwaqt li tagħraf il-mewt bħala proċess naturali.
” Għalhekk, il-ħidma li ssir f’dan il-qasam tagħraf l-importanza li nagħtu valur lill-ħajja, li ngħixu l-mument u nqisu l-esperjenzi tagħna bħala parti mill-vjaġġ.
Għal din ir-raġuni, il-pazjenti jiġu mħeġġa jiċċelebraw kull ftit li jiksbu – imqar li persuna f’qiegħ ta’ sodda llum irnexxielha tinżel fuq pultruna.
Bħala parti mill-pjan ta’ kura, il-ħaddiema soċjali jissuġġerixxu lill-pazjenti sabiex jitkellmu mal-familjari tagħhom u jaqsmu l-ħsibijiet u l-emozzjonijiet tagħhom 3/4 magħhom; sabiex iħejju tifkiriet, bħal xi djarju, li l-qraba jistgħu jżommu bħala memorja.
Għaldaqstant huwa importanti ħafna li l-pazjenti jiftħu qalbhom mal-għeżież tagħhom.
Fl-aħħar, imma mhux l-anqas, il-ħaddiema soċjali tal-Aġenzija Appoġġ fl-Isptar Boffa jiffukaw u jikkonċentraw ħafna fuq dak li l-pazjent għandu xi jgħid, filwaqt li jinkoraġġixxu lilhom u lill-familjari sabiex jiffukaw fuq ħames messaġġi bażiċi imma importanti ferm: skużawni, naħfirlek, grazzi, inħobbok, u saħħa.
Din hi sitwazzjoni fejn kemm il-pazjent kif ukoll il-qraba huma importanti f’dan il-vjaġġ u għaldaqstant huwa neċessarju li kull protagonist jingħata l-appoġġ u s-sostenn kollu meħtieġ, kemm fil-komunità kif ukoll fl-isptar.
Daħk [adattata min-novella ‘Daħk’ fl-antoloġija Ħala taż-Żgħożija ta’ Lino Spiteri] Tat b’rasha ’l hemm u ’l hawn, kemmxet iżjed xufftejha u kompliet izzekzek waħda wara l-oħra.
Tħares lejn it-tfajla quddiemha, lejna, u zzekzek.
Ħassejtni rrid nistħi minni nnifsi, iżda d-daħk li qabadni ma stajtx inrażżnu.
Jien u l-irġiel l-oħra rridu nżommu d-daħk tagħna fgat, il-mara zzekzek, it-tfajla għajnejha fuqna minn taħt, tara ħarsitna taħdem.
U t-tren ta’ taħt l-art miexi kollu ħsejjes u ċekċik, inaqqas, jieqaf, iniżżel, itella’, jerġa’ jirranka.
Ma kontx tajt kas li t-tfajla telgħet fil-vagun.
Jien u sieħbi konna bilqiegħda faċċata ta’ xulxin, mitluqin, it-tnejn għoddna bdejna nonogħsu wara jum li fih ħratna biċċa sewwa minn Londra.
L-ewwel li laqatni kien ġuvni bilqiegħda ħdejn sieħbi.
Iċ-ċaqliq ta’ jdejh ma’ wiċċu ġegħelni ninsa ftit l-għeja u n-ngħas.
Ma nafx xi bdejt nistħajlu: jgħolli jdejh, jaħbi wiċċu fihom hu u jdawru ’l hemm u ’l hawn, minn bejn xufftejh ħerġin ħsejjes li deher irid iżommhom lura.
Il-birra għamlet bih dan, ħsibt.
Imbagħad intbaħt li qtajtha ħażin.
Kien qiegħed jidħak u fl-istess ħin jipprova jżomm id-daħk.
Għalhekk dawk il-ħsejjes qisu se jtella’.
U iva, għandu mnejn mhux fis-sakra, iżda bilfors ftit iblah.
Iżda mbagħad sibt li raġel ieħor maġenbi kien qiegħed jagħmel l-istess.
Hawn x’hawn? Mela dieħla l-mogħża tad-daħk? Għajnejja marru fuq il-mara bilqiegħda ħdejn ġuvni.
Mara sewda, fiha daqsiex, bħan-nisa kollha suwed mhux żgħażagħ f’Londra, liebsa kappell ġmielu.
Ma kinetx qed tidħak.
Izzekzek u tross xufftejha, kellha wiċċha mqarras sħiħ.
Il-ġuvni ta’ quddiemi kompla bil-mutetti: bħallikieku qed jagħtas u jifga fl-istess ħin.
Ir-raġel ta’ ħdejja wkoll, iħares lejn ix-xellug tiegħu u qisu jrid jinqasam.
Konna qegħdin fuq żewġ bankijiet twal biswit xulxin u bilfors baqgħu jolqtuli għajnejja.
Qajmuli l-kurżità.
Inqlajt ’il quddiem mill-bank u ħarist lejn ix-xellug biex nara 1/2 t-tlieta l-oħra lejn xiex qegħdin iħarsu.
Bejn għax kulħadd jittieħed, u bejn għad-dehra tagħha, mingħajr ma ridt ħassejt id-daħk tiela’ fija jien ukoll.
Ħassejtni belhani nċarrat wiċċi waħdi.
Ħarist lejn sieħbi biex inħajru jara hu wkoll.
Iżda, minkejja ċ-ċaqliq, il-ħsejjes u ċ-ċekċik tat-tren, kellu għajnejh magħluqin, idejh b’xi mod iserrħu fuq l-umbrella wieqfa mmejla, jongħos.
Erġajt dawwart ħarsti lejn it-tfajla.
Kienet taf li lkoll qegħdin għajnejna fuqha u iżjed tatna sewwa għaliex inħarsu.
Malli wasalt Londra bħal inħsadt kif sibt ma’ wiċċi l-minidjul (miniskirt).
Mhux għax Malta kien moda t-tul: id-dbielet kienu diġà bdew telgħin fil-gżira.
Iżda sa dak iż-żmien mhux daqs Londra.
Wara ftit jiem għajnejja reġgħu ġew f’posthom u, hu x’inhu, Londra hemm ħafna ħwejjeġ oħra x’tara milli dbielet, qosra kemm saru qosra.
Għalkemm, ikolli nistqarr, il-minidjul kien ta lix-xena Londoniża laqta ġdida, differenti minn meta kont tlajt hemm l-aħħar.
Madanakollu, kif għedt, kont drajtu.
Imma minidjul bħal tat-tfajla tat-tren qatt ma rajt.
Issejjaħlu dublett għax ma ssibx kelma oħra għalih.
Ma tgħidx li t-tfajla kienet minn dawk in-nisa li jixirqilhom kollox, imqar iċ-ċraret.
Wiċċha ma kien jgħid xejn, u lanqas suritha, jekk tifliha tajjeb.
Iżda daqslikieku hi xi waħda warrbilha kienet mixħuta bilqiegħda lura, sieq fuq sieq, kuxxtejha għoddhom jidhru sa fuq.
Ma kellhiex sabar f’qagħda waħda lanqas.
Tqalleb riġlejha minn wieħed għall-ieħor, issa twaqqa’ xi ħaġa u tiġborha hi u turi iżjed minn ġisimha, titfa’ ħars bla heda lejna minn taħt beritta bil-ġummiena mgħaddsa f’rasha sa fuq xfar għajnejha, li kompliet għaqqdet id-dehra tagħha.
Ftaħt ħalqi biex inkellem lil sieħbi.
Iżda minflok kliem għoddni nfqajt nidħak ngħajjat.
Iż-żewġt irġiel l-oħra wkoll; irridu nrażżnu d-daħk, iżda t-tlieta li aħna ma stajniex nifilħu nżommu.
Inħarsu lejn it-tfajla, lejn xulxin, indawru wiċċna malajr, u nidħku.
Silta Extra 2C – NINU TAD-DUDEJ Hawn min jgħid li l-Karnival is-sena kollha.
U veru hekk.
għax skont x’tifhem b’Karnival, hux.
Waħda mill-għaxqiet tiegħi hi meta naqbad l-argunett f’idejja u nibda ndoqq tad-Dudej jew “Taxi Mary” jew “Ħafna xogħol ma jgħoddx għalina” jew qabda kanzunetti oħra tal-widna.
Imma l-isbaħ meta ma nkunx waħdi.
L-isbaħ meta mal-argunett ikolli ’l Pietru bir-rabbaba u lil Żeppi bit-tanburlin.
Anke t-Tulli fih ġennata.
Tajba tkun meta tiġi Tessie.
Pietru prima għar-rabbaba.
Mhux biex idoqqha biss, imma anke biex jagħmilhom.
Kien ilni nipprova nagħmel rabbaba.
Ipprovajt nuża l-ġlud tal-fniek, imma kulma servieni kienu biss ftit ġimgħat.
Ir-raġuni kienet għax waqt li tkun qed iġġerri l-isponża bl-ilma mal-qasba ħierġa mill- ġilda, il-qtar tal-ilma jdgħajjef il-ġilda, u allura faċli tittaqqab.
Ġaladarba tittaqqab il-ġilda, daqshekk ħoss.
Darb’oħra kont iddubbajt ġild ta’ ħaruf.
Dan kien ferm aħjar, anke l-ħoss tiegħu isbaħ mill-ġild tal-fniek.
Li ġrali, però, tnawwar.
Pietru jgħidli li kien messni ppreservajt il-ġild fil- melħ għal ġimgħa.
Jien kemm nixxiftu ma’ ħajt fix-xemx.
Sew jgħidu li kollox fih is-sengħa tiegħu.
Pietru, però, tax-xeħta.
Tax-xeħta mhux biss biex jagħmel rabbaba prima imma anke biex iżomm ir-ritmu mad-daqq.
Ir-rabbaba li għandu bħalissa jgħid li mill-ġild ta’ qattus.
Jien ma nemmnux.
Imma għandu widna tajba! Issa qed jiġi l-Għarb għand Dun Achille (ħu l-Isqof Cauchi) biex jitgħallem l-argunett ukoll.
Ħasra li ma jkunx jista’ jieħu l-argunett miegħu fuq ix-xogħol.
Pietru baħri mal-Gozo Channel u sikwit ngħidlu li kieku jkollu l-argunett nagħmlu Karnival fuq il- fliegu.
Żeppi ta’ Kurun imbagħad jinqala’ għat-tanburlini.
Għandu saħħa f’subgħajh daqskemm għandi jien f’idi.
Għalhekk is-swaba’ wieħed wara l-ieħor b’ħeffa liema bħalha tassew jagħmlu r-ritmu sabiħ.
M’hemmx bżonn ikollu l-qatra biex jagħmel burdell, imma jekk ikollu belgħa nbid tgħidx kemm jagħqad.
Imma dan jiddependi jekk martu Marjanna tkunx fil-kumpanija tagħna jew le, għax ma’ kull tazza nbid li jixrob, xufftejn Marjanna jibdew jiddendlu ’l isfel bħal tal-Bażutu, u tgħidx kemm tfaKKagħlu bil-K.
It-tnejn mix-Xewkija, sewwasew min-naħa ta’ Ħanzira, u allura l- Q jgħiduha K.
Tessie tax-Xagħra mara twajba ħafna.
Fiha għaxqa meta tingħaqad magħna.
Tinqala’ wkoll għat- tanburlin.
L-għaxqa tagħha meta tant tidħol fir-ritmu li t-tanburlin tibda ddoqqu wkoll b’kuxxtejha u b’sormha.
Ma nafx hix parti mill-karatteristiċi tad-daqqaqa li nsib jien, imma Tessie wkoll tħobbha l-belgħa u allaħares ikun hemm l-inbid għaddej u ma jnewlulhiex il-flixkun.
It-Tulli Xewki ieħor prima għall-kitarra.
Tassew naqblu jien u hu.
Ngħidlu li ħa ndoqq fuq id-DO u naqblu perfettament.
M’għandniex għal xiex le, għax jien kollox fuq id-DO ndoqq u kultant nagħfas is-SOL u xi drabi fuq il-FA.
Kollox maġġuri u xejn minuri.
L-unika diska li nibqa’ bil-minuri hi “Ħafna xogħol ma jgħoddx għalina”.
Dan il-Karnival nagħmluh meta jfettlilna.
Ma noqogħdux nistennew Frar.
Xi darba niltaqa’ ma’ Pietru fuq il-vapur u niftiehmu niltaqgħu fil- “weekend”/weekend.
Fis-sajf nerħulha għal għand Koli fir-Ramla.
Jew inkella, meta jkolli xi turisti għand Żeppi ta’ Kurun biex jaħilbu n-nagħaġ u jagħmlu l-ġbejniet, arana naqbdu l-argunett u t-tanburlin u ndoqqulhom tad-Dudej.
U, ħa ngħidilkom, jekk ikolli naqra nbid ġo rasi anke jien nibda ngħanni, waqt li s-swaba’ tax-xellug ifittxu l-buttuni suwed u s-swaba’ tal-lemin fuq il-keyboard ifittxu għall-melodija u nibda sejjer: Ninu Ninu Ninu gej Bin il-mara tad-Dudej.
Id-Dudej għandiw ħaniwt b’idiw w jdejh ġewwe l-biwt.
Għalina dan hu l-Karnival.
Imma fil-Karnival propja, voldieri daż-żmien, il-briju jkun akbar.
Toni tat-Triq tal-Għajn jerfa’ l-aqwa nbid għal daż-żmien.
Jingħaqdu magħna erba’ rġiel oħra: wieħed minn Ta’ Kerċem isuq it-taxi/taksi jġib miegħu l-argunett tal-ħalq, Ġorġ ix-Xemx bil-kastanjoli u Pawlu l-Kuskus inemmes xi nisa li jagħqdu biż-żfin.
L-iprem meta jkollna l-maskarati saqajhom kollha suf u sider liema bħalu! Ħeqq, kollox hemm ħinu u waqtu.
ĊERTIFIKAT FIL-QARI TAL-PROVI SILTA EXTRA 3C Il-kliem żbaljat huwa kkoreġut bl-aħmar.
Dan l-aħħar il-Ministru għar-Riżorsi u l-Affarijiet Rurali żar investiment ġdid li qed jintuża fiċ-Ċentru San Franġisk għall-Ħarsien tal-Annimali f’Ta’ Qali.
Dan iċ-Ċentru investa f’apparat li jaqra l-x-rays b’mod diġitali.
Dan il-metodu, apparti li bih l-x-ray se jkun jista’ jinqara aħjar, jgħin ukoll biex f’każ li jkun hemm bżonn konsulenza fuq xi każ minn veterinarji minn barra l-pajjiż, l-analiżi tkun tista’ ssir f’ħin wisq iqsar.
Filwaqt li rringrazzja l-ħaddiema u l-voluntiera kollha li jaħdmu f’dan il-qasam, il-Ministru sostna li l-Gvern ħadem bis-sħiħ favur il-ħarsien tal-annimali.
• Twaqqaf Dipartiment għall-Ħarsien tal-Annimali.
• Inħolqot sistema ta’ ambulanza għall-annimali li taħdem erbgħa u għoxrin siegħa kuljum għal sebat ijiem fil-ġimgħa.
Is-servizz tal-ambulanza tal-annimali ġabar ’il fuq minn 6,000 annimal ferut.
• Madwar nofs dawn il-klieb u qtates ġew addottati mill-familji Maltin u Għawdxin.
• Sar neutering programme u ngħatat għajnuna lis-santwarji tal-annimali.
• Id-Direttorat għall-Ħarsien tal-Annimali ressaq u segwa mill-qrib tnejn u ħamsin każ ta’ moħqrija ta’ annimali, li ddaħħlu l-qorti.
Każ li kien seraq il-qlub ta’ kulħadd f’dawn l-aħħar snin kien dak tal-kelba Star.
Fiċ-Ċentru San Franġisk sar monument għall-kelba Star biex jitwassal messaġġ kontra l-moħqrija tal-annimali, biex qatt aktar f’pajjiżna ma jseħħu atti ħorox bħalma sofriet din il-kelba.
• Sar proċess biex inħarġet liġi li tobbliga lil kull sid biex kull kelb ikollu microchip.
L-għanijiet prinċipali ta’ din il-liġi huma: • biex anqas persuni jabbużaw u jabbandunaw klieb meta jixbgħu minnhom; • biex ikun hawn anqas periklu għas-saħħa pubblika bit-tixrid ta’ mard mill-klieb; • biex ikun hawn anqas każi ta’ klieb abbandunati li jattakkaw klieb u annimali oħra; • biex tinħoloq database ċentrali bl-informazzjoni kollha dwar il-klieb u s-sidien tagħhom.
B’dan l-eżerċizzju ġew microchipped ’il fuq minn 50,000 kelb.
• Fl-2010 nfetaħ Ċentru San Franġisk għall-Ħarsien tal-Annimali, li qed jagħti servizz ta’ kura 24 siegħa kuljum, Ħdud u festi inklużi.
Ħafna mill-każijiet daħlu fiċ-Ċentru matul il-ħinijiet bikrin ta’ filgħodu.
Dan juri kemm f’pajjiżna kien hawn bżonn ta’ ċentru li jibqa’ miftuħ matul il-lejl.
• Saru shelters għall-karozzini fil-Belt Valletta; • Saru żewġ dog parks f’Ta’ Qali u f’Wied il-Għajn, li qed iservu biex il-familji li jkollhom kelb ikunu jistgħu jiħduh f’dawn il-parks li joffru logħob varju għall-klieb.
• Ingħataw 12-il scholarship lil studenti biex jilħqu veterinarji.
• Infetaħ Petting Farm f’Ta’ Qali u fil-Park tal-Familja f’Wied il-Għajn, biex titrawwem fit-tfal imħabba dejjem akbar lejn dawn il-kreaturi.
Il-Ministru wera s-sodisfazzjon u l-apprezzament tiegħu lejn kull min ħadem biex f’dawn l-aħħar snin dan is-settur ingħata l-importanza li tixraqlu.
(Adattata minn Stqarrija għall-Istampa tal-Gvern, PR0317).
SILTA 4C ĊERTIFIKAT FIL-QARI TAL-PROVI Il-kliem żbaljat huwa kkoreġut bl-aħmar.
Kienet lejla ta’ qamar kwinta.
Wara ikla tonn taż-żejt, tadam, kappar, ħass, ħjara u basla mqattgħa roti roti, ħobża friska u tliet imgħaref żejt taż-żebbuġa, Karmnu u Ġanni ħarġu daqsxejn għall-arja fil-ġnien.
Mank ħaqq kien hemm il-bozza mixgħula.
Imma din kien waħħalhielhom baxx baxx is-sindku xahar qabel l-aħħar elezzjoni u, iridu jew ma jridux, tinxtegħel fis-sebgħa u tintefa għas-sitta ta’ filgħodu.
Sajf u xitwa.
Karmnu mill-ewwel xegħel ir-radju u beda jqaxxar il-karawett.
Dik il-lejla kellu f’moħħu jibdel kompletament l-istrateġija tat-tqaxxir.
Is-soltu jqaxxar karawetta u jiekol ta’ ġewwa.
Imma dakinhar ħaseb li jqaxxar skoss karawett u mbagħad, xħin ħoġru jimtela b’munzell sabiħ, joqgħod inaqqru bil-kwiet, b’dak iċ-ċertu lussu.
Ġanni niżel ħdejn il-bir b’żerriegħa ta’ tadama mwaħħla mad-daqna, qisha nemusa maqbuda f’għanqbuta.
Blackie ma kinitx hemm.
“Blackie, fejn mort?” “Ara ftit marritx tgerrem l-imgħażqa ta’ Pespes?” qaltlu oħtu minn ġewwa hi u tixxotta l-platti.
Għax Peppi ta’ Pespes l-għażż kien kielu u l-imgħażqa kien iħalliha fejn ġie ġie, ġeneralment taħt il-lumija, u Blackie kienet tħobb tgerrimlu t-tarf tal-marloċċ.
Il-qamar, dakinhar, kien jidher akbar mis-soltu.
Ballun isfar f’sema blu skur kollu tikek żgħar bojod u sofor li stajt tarahom ċari f’dik id-dalma.
Kultant, forsi kull 1/2 tliet kwarti, kien jgħaddi ajruplan u Tona kienet tipprova taqta’.
Mhux jekk kienx Airbus jew Boeing.
Jew jekk kienx tal-Air Malta jew tal-Lufthansa.
Imma jekk kienx tiela’ jew nieżel.
Fil-bogħod, fuq xi bejt, kien hemm żewġt iklieb tal-kaċċa jinbħu.
Il- grillu fuq is-siġra tar-rummien kellu għajnejh miftuħa beraħ imma ma kienx qed jinstema’ jlissen ħoss.
“Blackie? Blackie? Fejn qed tistaħba?” U Ġanni sab l-imgħażqa u baqa’ ċċassat.
Għax fejn normalment kien ikun hemm Blackie sserraħ snienha ggranfati mal-injama, sab għadira demm.
Ftit ’l hemm mir-roqgħa jara ħafna qtar waħda fejn waħda.
Mexa wara l-qtar b’rasu baxxuta biex ma jitlifx il-passaġġ tiegħu.
U l-qtar baqa’ sejjer sal-ħajt tas-sejjieħ, fit-tarf tal-għalqa.
U mal-ħajt ukoll ra d-demm.
Għolla ħarstu u ma’ wiċċu, fuq il-ħajt tas-sejjieħ, isib lil Blackie, b’għajnejha miftuħa beraħ, biż-żlieġa, u bid-demm inixxi fuq żaqqha.
Ġanni bjad.
Beda jinqatagħlu nifsu.
Fl-aħħar sab ftit saħħa u għajjat, “Karmnu! Karmnu!” “Dak Ġanni qed jgħajjat?” U t-tnejn telqu jgħaġġlu.
“Xi nqala’?!” għajtet Tona hekk kif rat lil Ġanni b’idejh ma’ rasu.
X’ġara?! Staqsieh Karmnu.
“Qatluhielna, Karm!” wieġbu Ġanni b’kisra kiebja f’leħnu u bi dmugħ lest biex iġelben minn xfar għajnejh u jċarċar saż-żerriegħa tat-tadama.
“Qatluhielna!” għajjat fgat.
“U ’k jiġi taħt idejja noqtlu jien issa.
Hu min hu!” (Adattata minn Riħ Isfel ta’ Pierre J.
Meilak) 2/2.
SILTA 5C ĊERTIFIKAT FIL-QARI TAL-PROVI Il-kliem żbaljat huwa kkoreġut bl-aħmar.
Min jaf kemm noħlom … toħlom … ilkoll noħolmu ngħiduha kif inhi… Il-ħolm huwa xi ħaġa astratta però reali ħafna fl-istess ħin.
Il-ħolm.
hemm dak li jiġi billejl jew kull meta titfa’ rasek mal-imħadda.
sakemm m’intix astronawta u jkollok torqod bilwieqfa.
jew inkella dak il-ħolm li jiġi matul il-jum.
ħolm li jispirak.
li jgħinek jew jherrik.
jherrik għax huwa ħolm li jħarbatlek l-istatus quo.
li jġiegħlek temmen li hemm dinja isbaħ minn din li qed tgħix fiha.
dinja li tleqq.
Id-dinja tal- ħolm tagħtik dejjem alternattiva isbaħ.
Nammetti li għalkemm nemmen li l-ħolm ta’ billejl jista’ jkun profetiku u jfisser ħafna, ma nifhimx saħta fih.
però l-ħolm ta’ matul il-jum.
ikolli ngħid li nemmen immens fih.
u għandi fejn intenni kelmtejn dwaru.
Darba smajt ħabib jgħid li jekk ħolma tinħolom minn tnejn min-nies jew aktar aktarx li dik il-ħolma ssir realtà jew għall-inqas iktar faċli li ssir.
Dan mhux ħolm tat- tip li tirbaħ lotterija jew li ddur id-dinja f’ħakka t’għajn.
Proġetti, proġetti u aktar proġetti.
proġetti li saru u għad iridu jsiru.
Proġetti fost l-ifqar u proġetti fost l-iktar sinjuri.
ħarsu lejn il-belt ta’ Dubai u taraw ħolma ta’ ħafna nies sinjuri li raw li jibdlu l-belt minn deżert niexef u xott.
għal belt b’ħafna ħajja.
Ħarsu lejn Madre Tereża.
u taraw minnufih ħolma ta’ soru fqira u oħrajn li mxew warajha jagħmlu ġid daqs ma nafx xiex, jgħinu l-ifqar fost il-fqar.
Il-ħolm personali, jew kif isejħilha l-kittieb magħruf Brażiljan Paolo Coelho.
il-leġġenda personali.
huwa dak il-ħolm li jista’ jitwettaq iżda trid tkun vera 1/2 temmen fik innifsek, tagħmel il-kuraġġ u twettqu.
Huwa l-ħolm li ma jħallikx bi kwietek qabel twettqu.
Fil-ktieb The Alchemist (L-Alkemist) niltaqgħu ma’ anzjan li qatt, għalkemm dejjem ħolom li jagħmel hekk, ma mar Mekka u jibqa' jhewden imma qatt ma jasal li jmur.
Inħossni diġà nifga bil-ħsieb li nkun fuq is-sodda ta’ mewti u jkolli ħolm li ma wettaqtux anke jekk stajt.
ħsieb li joqtolni waħdu.
Ma hemm xejn ħażin b’li toħlom u tipprova tgħix il-ħolm.
għixu.
jekk ma jirnexxix.
dur għall-ħolma li jmiss.
ibqa’ oħlom.
waqt li tipprova żżomm saqajk mal-art.
mhux bħalma dejjem nagħmel jien.
Ftakar li għada pitgħada jista’ jkun ma jkollokx iċ-ċans li tgħix dan il-ħolm u mbagħad tħares lura u tgħid, “Iż-żikk.
issa ma nistax!” Immaġina li tixtieq iddur id-dinja u hija ħolma li vera tixtieq.
taħseb li ħa ddurha ladarba jkollok xi nofs tużżana tfal iduru ma’ saqajk? Ma naħsibx.
mela aqbad u durha issa! Tgħidu imma dal-baħnan x’għex mill-ħolm tiegħu? Ejja ngħidu hekk.
sa issa ħafna.
Ħafna minnu kien ħolm abbinat mal-libertà u s-safar (anke grazzi għall-familja li dejjem appoġġjatni bis-sħiħ f'dak li hu ta’ ġid għalija), ma’ proġetti ma’ sħabi u għaqdiet taż-żgħażagħ, ma’ kunċerti u ma’ avventuri li qabel kont narahom biss fuq it-televixin, ma’ ideat u ideoloġiji, mal-istorja, u pjaċir.
Waqaft noħlom? Qatt.
Biħsiebni nieqaf? Lanqas.
Tneħħilu l-ħolm il-bniedem x’jibqagħlu? Isir ċappa laħam forma ta’ robot li d- differenza bejn il-ħadid li jagħmel robot u l-laħam.
ikun biss il-kulur.
Mela ħabib.
issirx robot.
(Meħuda u adattata minn http://ir-ryan.
blogspot.
com/2008/06/il-olm.
html) 2/2.
SILTA 6C ĊERTIFIKAT FIL-QARI TAL-PROVI Il-kliem żbaljat huwa kkoreġut bl-aħmar.
Dak il-ħin Għar id-Dud kien miżgħud bin-nies.
Ma kienx hemm bank wieħed battal għax min għal ħaġa u min għal oħra, kulħadd kien imur jinxteħet fuqhom; kull fejn tħares, żgħażagħ u tfal; kull fejn tara, ilwien ta’ lbiesi u ta’ wċuħ.
Fuq il-bankijiet kien hemm żgħażagħ mistħija li jħarsu lejn xulxin bis-serqa minn fuq xi ktieb jew minn fuq xi biċċa ħwejjeġ li taparsi kienu jkunu qegħdin iħitu, imbagħad jerġgħu jniżżlu għajnejhom u b’wiċċhom aħmar nar jaħsbu li n-nies kollha ta’ madwarhom kienu ntebħu b’dik il-ħarsa; kien hemm żgħażagħ bla mistħija li kienu jitkellmu u jiddieħku, jegħmżu ’l xulxin u xi wħud jilagħbu bl-idejn ukoll, bħallikieku ma kien qed jarahom ħadd; kien hemm xi qatgħa rġiel imdaħħlin fiż-żmien li kienu jmorru hemm kuljum bil-ħsieb li jigdbu kemm jifilħu, jitkażaw bil-għamil taż-żgħażagħ filwaqt li jbellgħuha lil xulxin li fi żmienhom qatt ma waslu biex jagħmlu dawk l-għarukażijiet; kont tara xi qassis imdawwar b’xi erbat irġiel jismagħhom jitkellmu, jew maqtugħ għalih jitgħaxxaq b’dik iż-żiffa li kienet tinħass tielgħa mill-baħar.
Xi qaddejja kerha kienet tmur tiddeffes bejn xi erba’ nisa Ingliżi, u meta tara lit-tfal li kienet qiegħda tieħu ħsiebhom ikunu tbiegħdu xi daqsxejn, kienet issejħilhom u tibda titkellem magħhom bl-Ingliż biex jaħsbuha Ingliża.
In-nies li kienu mexjin kienu jaħbtu ma’ xulxin, jimbuttaw u jirfsu wieħed lill- ieħor.
Xebbiet miexja flimkien, jitkellmu lkoll f’daqqa b’leħen għoli biex jiġu mismugħin mis-subien li kienu jimxu warajhom, kienu jiltaqgħu ma’ xebbiet oħra, jieqfu jgħidu xi ċajt, u jibqgħu miexja ’l quddiem; xi żagħżugħ, li kien ikun ilu 1/2 l-ġimgħat sħaħ jilbes l-aħjar libsa u jiġi min jaf minn fejn biex jaqbad ma’ xi tfajla li ma tkunx tridu, kien jibqa’ miexi warajha, filwaqt li hi, għalkemm ma kienx jogħġobha, kienet tħallih iżomm xi ħarira tama li xi darba għad iddur, għax kien jaqbel lill-frugħa tagħha li tarah imġennen warajha.
Qalb dawk in-nies kollha kienu jidhru xi żewġ miżżewġin għadhom ferħanin b’xulxin, li kienu jiġu Għar id-Dud biex juru ftit irwieħhom, u l-ħin kollu kienu jkunu b’seba’ għajnejn fuq xulxin li ma jkunx hemm xi sabi li jfettillu jħares lejn l-għarusa, jew xi xebba li tħares lejn l-għarus; it-tfal kienu jiġġerrew wara xulxin, jilagħbu, iduru mal-bankijiet, jgħaddu minn bejn in-nies bħallikieku xejn, u jirfsu lil xi ħadd li qabel ma jkun intebaħ bihom ma jilmaħhomx aktar; oħrajn kienu jiġġerrew fuq xi rota jew ikaxkru warajhom xi kelb jew żiemel tal-injam; tal-pastizzi u tal-lewż u l-karawett kienu jduru man-nies u jgħajtu b’leħen li kien jinstama’ minn seba’ kantunieri bogħod.
Bertu u sieħbu għaddew minn qalb dik il-geġwiġija kollha, bħallikieku ma kien hemm ħadd; bosta minn dawk l-uċuħ li bdew jaħbtu magħhom ma kinux ġodda għalihom; bosta minn dawk it-tfajliet li kienu għaddew minn maġenbhom kienu semgħuhom iwegħduhom li kellhom jibqgħu jħobbuhom sal-mewt u wara ftit xhur qabduhom jitkellmu ma’ oħrajn u fettluha magħhom.
Baqgħu mexjin mingħajr ma jitkellmu, daqqa jaħbtu man-nies u oħra jinfirdu xħin xi ħadd jgħaddi minn bejniethom.
Għaddew minn mal-ħadid u meta qabżu t-torri waqfu, waħħlu daharhom mal-ħadid li jagħti għal fuq il-blat u qagħdu hemm.
(Meħuda u adattata minn Is-Salib tal-Fidda ta’ Wistin Born) 2/2.
Ma nafx kemm-il sena kelli, meta darba waħda missieri pinġa kartellun kbir għal xi fieri li kienu se jorganizzaw is-sorijiet ta’ Ġesù Nazzarenu.
Niftakar dan il-kartellun wieqaf mal-ħajt fl-istamperija u l-ittri tiegħu kienu kollha kapitali, ħoxnin, u kkuluriti.
Ħadt grazzja ma’ dawk l-ittri u bla ma kont għadni naf nagħraf A minn B mort ġibt lapes u karta u kkupjajt il-kartellun kollu.
Meta mort nuri l-opra tiegħi lil ommi, din bdiet tagħti fuq wiċċha u tħokk rasha u tobrom xofftejha u tgħid: “Ara jaħasra dat-tifel, kif insejnieh! Dan wasal iż-żmien li nibagħtuh l- iskola!” L-għada stess ħaduni għand is-sorijiet.
Is-sena skolastika kienet ġa bdiet u f’daqqa waħda sibt ruħi ġo sala kbira mimlija storbju, daħk, biki u riħa ta’ butir, ġo dar antika ftit lil hinn mill-knisja ta’ Sant’Anġ.
Ma nafx kienx ftit qabel jew ftit wara, li missieri kien ħadni miegħu bir-rota sal-kmamar tal-Gżira.
Kien rikkibni quddiem, fuq it-tubu.
Ftit wara li tlaqna miż-Żejtun, sewwasew kif wasalna quddiem l-istitut tas- sorijiet ta’ Ġesù Nazzarenu, sieqi l-leminija żelqitli minn fuq il-furketta u baqgħet dieħla ġor-rota ta’ quddiem.
Minnufih erġajna lura d-dar u fi ftit minuti l-għaksa ta’ sieqi saritli sewda faħma.
Għalhekk, tul l-ewwel xhur tiegħi fl-iskola tas-sorijiet, ommi kienet teħodni ġos-siġġu tar-roti għax ma kontx nista’ nimxi.
Kont nistħi ħafna.
Kont domt ix-xhur intabbab bil-ferita li kelli u għadha marka sal-lum.
Taħt l-għaksa kienet trabbietli qisha ħofra u fuqha kienu jagħmluli l-weraq ta’ xitla li kienu jgħidulha tal-pjagi.
Din kienet tinxef u teħel mal-ferita u meta jneħħuhieli kienet 1/2 tassew tħallili pjaga warajha.
Ma nafx kemm kont domt immur f’din l-iskola jew jekk konniex għamilna xi tip ta’ eżami.
Naf li minn din l-iskola suppost konna nitilgħu għas-sena ta’ wara.
Dik il-ħabta l-popolazzjoni taż-Żejtun kienet splodiet f’daqqa u fl- iskola l-kbira ma kienx hemm wisa’ għal kulħadd.
Din il-problema baqgħet tiggrava sakemm għal tmiem il-ħamsinijiet bdew jibnu skola ġdida.
Għalhekk, il-klassijiet tas- sena tagħna kienu mrekknin ġo dar privata fi Triq id-Duluri, preċiżament fejn illum hemm il-posta.
Dik is-sena kont għal qalbi ħafna.
Kienet tgħallimna Miss Spiteri, għalliema tabilħaqq ġentili li jiena kont naduraha.
Ħaġa waħda biss kienet twerwirni f’dik l-iskola: iż-żejt tal-ħuta! Kull tifel kien iġib miegħu mgħarfa mid-dar.
Konna nġorruha ġo kaxxa tal-landa żgħira li fil-ġenb tagħha kienu jaqtgħulha xaqq ċkejken biex fih jidħol l-għonq tal-imgħarfa.
Waqt li kont inkun fil-kju, bl-imgħarfa tirtogħod f’id waħda u b’ħelwa tal-mastika fl-id l-oħra, kont nibda ngħid ġo qalbi li nippreferi niekol it-trab tal-art, il-ħmieġ tal-baqar, in-nemel, il-ħanżir l-art, u l-qżiżijiet kollha tad-dinja, milli nieħu dak iż-żejt tal-ħuta.
Dan iż-żejt kienet tagħtihulna l-purtinara, li kienet ġara tagħna.
Darba nismagħha tgħid lil ommi: “Veru nitħassru lit-tifel narah jieħu ż-żejt tal-ħuta.
Ikun se jaqla’ fwiedu!” Għall-Milied, il-Miss kienet għamlitilna xi eżami u jien kont ġejt l-ewwel.
Għalhekk kienet xtratilna ħafna ġugarelli, firxithomlna fuq żewġ siġġijiet u bdiet issejħilna wieħed wieħed biex nagħżlu dak li xtaqna.
Waqt li kienet qed toħroġhom mill-basket kont minnufih xħitt għajnejja fuq suffara kbira tal-landa, lewn il-fidda.
Kienet qisha cone tal-ġelat, sempliċi u lixxa, imma l-lewn fiddien tagħha kien saħħarni.
Peress li kont ġejt l-ewwel fl-eżami jien kelli l-ewwel għażla.
(Silta meħuda u adattata minn Il-Ġenn li jżommni f’sikkti – Trevor Żahra) 2/2.
Il-karozza tal-linja kienet mimlija foga u nifsijiet.
Id-dħaħen tas-sigaretti kienu jtappnu l-ħġieġ u jbiddlu d-dehra tat-triq fi ċpar bajdani.
Ix-xita kienet qed traxxax bil-lajma u l-ilma fit-toroq kien jinstema’ jtextex taħt it-tajers bħal bexxiexa.
Iżda l-ħsibijiet li kellu f’moħħu ma ħallewhx jagħti kas ta’ dan kollu.
Qagħad jieħu gost iżelleġ b’sebgħu l-fwar tat-tieqa.
u jaħseb u jhewden.
Issa kien qed iħoss ruħu ċert; is-safar kien għalih l-isbaħ ġejjieni li qatt seta’ jsib.
Bis-safar ikun jista’ jfassal ħajtu waħdu, kif irid hu u bla ma jkollu lil ħadd jindaħallu jew jiqaflu.
’Il bogħod minn daru kien forsi jirnexxilu jilbes il-libsa ta’ raġel.
Iħalli warajh tfulitu bil-ġmiel u l-kruha tagħha kollha; ġmiel u kruha magħqudin flimkien tant tajjeb li qatt ma rnexxielu jagħżel il-waħda mill-oħra.
Kien iħoss li tfulitu nibtet bħal warda sabiħa, iżda li ftit tgħaxxqek bi fwiħitha.
Lil missieru ftit kien jiftakru.
Kellu ġo moħħu bħal xena mċajpra tiegħu, meta xi darba kien ħadu l-Belt u xtralu tanburlin żgħir tal-landa, x’aktarx għall-ħabta tal-Milied.
Kellu idea tiegħu bħala raġel twil, għajnejh ħodor u wiċċu ħamrani.
Iżda t-tifkira kienet tieqaf hawn.
Kultant kien jiddubita jekk din kinetx xi ħaġa li semagħha mingħand xi ħadd jew li ġrat lilu tassew.
Kienet tifkira dgħajfa li ż-żmien kien qed ikompli jdgħajjef bil-mod il-mod.
U ma setax jonqos, ladarba missieru kien ħallieh ta’ tliet snin.
Imma fil-qalba ta’ qalbu, ftit kien jisgħobbih li trabba bla missier.
Ma kienx jaf xi tfisser l-għożża u l-imħabba tiegħu, u ħaġa li ma tkunx taf il-valur tagħha ma jistax jiddispjaċik għaliha.
Meta kien għadu tifel u kien jisma’ lil sħabu tal-iskola jsemmu lil missierhom ma kienx jgħir għalihom.
Kien jismagħhom jgħidu li missierhom jagħtihom xebgħa jekk jaqbadhom jiskartaw l-iskola, igaraw il-ġebel jew jisriqu l-għeneb mill-għalqa ta’ Wenzu.
Iżda hu ma kellux lil min isawtu.
Qatt ma qala’ xebgħa f’għomru.
l-ewwel nett, għax hu kien dejjem tifel tajjeb, u t-tieni, għax, ma kellux il-missier-argużin li kellhom sħabu.
Jgħidu li missieru miet ftit wara l-gwerra.
Ommu tgħid li kien ħa riħ qawwi u ma damx aktar minn xahar fis-sodda.
Miet mewta ta’ qaddis.
Kellu xi idea tal-mewt ta’ missieru.
Jiftakar lil oħtu tibki fil-bitħa u liz-zija Nora tbusu u tfissdu.
Jiftakar xi tfal u sorijiet deħlin id-dar jgħidu r-rużarju jgħajtu.
Iżda din it-tifkira tinsab ukoll imgerba b’ħafna ċpar bħall-oħra ta’ qabilha u donnha wkoll qed tiżżelleġ bis-snin.
Wara l-mewt ta’ missieru kienu marru joqogħdu man-nanna u maz-zija.
Id-dar tan-nanna kienet l-isbaħ waħda fid-dinja kollha.
Kellha ġnien kbir maħnuq bis-siġar folti tal-larinġ u bil-buqari, bejt kbir daqsiex mnejn fil-festa kienu jitilgħu jaraw il-murtali.
Kellu kamra għalih waħdu ħdejn dik taz-zija Nora, u fuq kollox kellu l-imħabba u l-għożża li qatt seta’ jsib tifel.
(Adattata minn Taħt il-Weraq tal-Palm ta’ Trevor Żahra).
Il-Belt Valletta titqies minn ħafna bħala belt imsaħħra.
Filgħodu tilqa’ fiha eluf ta’ nies, min għax-xogħol, min għax-xiri, u min jidħol jippassiġġa għal dawra jew kafè.
Iżda x’jiġri fis-satra tal-lejl meta l-uffiċini u l-ħwienet ikunu magħluqin? U min jaf x’raw dawk il-postijiet, djar u palazzi li jinsabu fil-kapitali tagħna? Xejn ma niskanta li marbuta ma’ dawn il-postijiet storiċi għad hemm xi ruħ imsakkra li għadha qed tfittex il-mistrieħ tagħha jew il-vendetta.
L-Evans Building jinsab fin-naħa t’isfel tal-Belt Valletta, daqs tefgħa ta’ ġebla ’l bogħod minn Dar il-Mediterran.
Għal bosta Maltin dan il-post huwa magħruf bħala l-uffiċċju tal-karti tal-identità, peress illi wieħed mis-servizzi li joffri dan il-bini huwa proprju li jsiru l-karti tal-identità tal-poplu Malti (apparti d-dokumenti tal-voti u servizzi oħra).
Matul il-jum, l-attività f’dan il-bini hija waħda normali għall-aħħar.
Bil-ħaddiema medhijin fuq xogħolhom u bil- klijenti li jmorru hemm sabiex jinqdew.
Iżda jingħad minn xi wħud li matul is- sigħat tal-lejl dan il-post jieħu xejra oħra.
Bosta huma dawk il-pulizija li jagħmlu l-għassa ma’ dan il-post billejl fejn jgħidu li jisimgħu ħsejjes mhux tas-soltu ġejjin mis-sular ta’ fuq.
Darba, xi ħadd li kien pulizija qalli li waqt li kien qiegħed xogħol waħdu fit-tard f’dan il-post sema’ t-telefowns tas-sular ta’ fuq idoqqu kollha f’daqqa.
Dan il-fatt seħħ eżattament kif l-arloġġ daqq nofsillejl.
Iżda billi ma kellux aċċess għas-sular ta’ fuq kellu bilfors jisma’ dawk it-telefowns idoqqu kollha f’daqqa 1/2 mingħajr ma seta’ jagħmel xejn.
Dawn damu sejrin hekk għal madwar tliet kwarti, imbagħad waqfu kollha f’daqqa.
Wara dan sema’ bħal ħoss ta’ ktajjen jitkaxkru mal-art, ġejjin lejn id-direzzjoni tiegħu.
Fl-istess ħin waħda mit-twieqi goffi tal-injam infetħet u reġgħet ingħalqet weħedha b’tisbita.
U dan ġara meta ma kienx hemm żiffa riħ.
Wara, dan il-pulizjott, maħkum kif kien minn biża’ kbir, kompla l-bqija tal-għassa tiegħu minn hemm barra.
Pulizija ieħor jirrakkonta li, waqt li hu wkoll kien xogħol f’dan l-istess post, sema’ l-allarm li hemm fis-sular t’isfel idoqq.
Iżda meta mar biex jiċċekkja, dan l- allarm intefa u nxtegħel l-allarm l-ieħor li kien jinsab fuq in-naħa l-oħra tal-istess sular.
Il-pulizija mar jittawwal in-naħa l-oħra u mill-ġdid beda jixgħel allarm minnhom u l-ieħor jitfi.
Din l-affari rrepetiet ruħha għal madwar erba’ darbiet.
Kienet donnha logħba nkejjuża li xi persuna inviżibbli kienet qed tieħu gost tilgħab miegħu.
Iżda l-aktar każ stramb marbut ma’ dal-bini jingħad li seħħ lil pulizija ieħor li lanqas dan m’għadu fil-korp.
Dan qal li, waqt li kien qiegħed għassa waħdu f’dan il-post, innota santa tal-Madonna, u maġenb din is-santa kien hemm vażun bil-fjuri friski.
Sa hawn kollox kien jidher normali.
Iżda mbagħad wara xi ħin ħass l-ilma ġej għal fuqu, tant li l-ħwejjeġ ixxarrbulu għasra.
Il- pulizija kien pront dar lejn id-direzzjoni mnejn kien ġie l-ilma u lemaħ il-fjuri li kien hemm ġol-vażun kollha mxerrdin fl-art.
Iżda l-vażun kien għadu f’postu quddiem is-santa tal-Madonna.
(Adattata minn Il-Fatati f’Malta ta’ Charles Zarb) 2/2.
IR-RIĦ TAL-BIDLA Kien l-aħħar mass meeting qabel l-elezzjoni u l-entuŜjaŜmu ma setax ikun akbar.
Malta kienet borma tbaqbaq.
U l-partit ried folla enormi.
Fid-Dar êentrali, ħdejn il-magna tal-kafè quddiem il-kamra tal-aħbarijiet, kien hemm min tkellem dwar l- akbar folla li qatt rat Malta.
U l-kaŜini kollha organizzaw il-privates lejn il-Furjana.
U fil-kaŜin ta’ Sannat ittieħdet id-deëiŜjoni, bl-approvazzjoni unanima tal-membri tal-kumitat distrettwali, li l-Għawdxin jikru vapur tal-Gozo Channel għalihom biss, biex mix-Xatt jeħodhom Sa Maison.
U kelma kienet.
Krewh.
U Jason kien l-ewwel wieħed fuq il-vapur.
Baqa’ tiela’ fuq, sab post komdu fuq dinghy griŜ magħluq u ëëassa lejn Mgarr Hotel.
Kellu qalbu tħabbat.
Imma min il-marelli ma kellux? Tal-Lejber ma krewx vapur u n-nies tagħhom telgħu ma’ vapur normali nofs siegħa qabel telaq tan-Nazzjonalisti.
U n-nisa Nazzjonalisti tgħidx kemm kixfu snienhom meta rawhom jirkbu l-vapur mat-turisti ĀermaniŜi.
Kienu kburin li krew vapur għalihom.
B’kollox kienu kburin.
U l-vapur beda jimtela u n-nies, kollha bnadar u mkatar, telgħu fuq nett ħalli jidhru mill-belveder tal-Qala u minn quddiem il-Grand Hotel u mit-triq taŜ-śewwieqa.
U beda d-daqq tal-ħornijiet, il-bnadar iāāebbdu mar-riħ, u kien hemm min tqanqal u ħoloq preëedent riskjuŜ meta offra Lager lil kull min kien hemm madwaru.
Jason ħares lejn l-arloāā.
Xtaq ikisser il-ħāieāa u jdawwar il-minutiera bl-addoëë.
“Ejja ħa mmorru!” U fi triqthom lejn Sa Maison jilmħu l-carcades sejrin lejn il-Furjana.
Ix-Xatt Tas- Sliema kien miŜgħud karozzi u trakkijiet bi tfajliet sbieħ joqomsu fuqhom.
U dawk li kienu ħdejn ix-Xalè raw il-vapur tal-Għawdxin u għarfu l-bnadar tal-partit.
U Ŝdied it-tixjir tal-idejn, l-għajjat, “Il-lami the gozitans how many!”, u t-twerŜiq imŜarŜar tan-nisa u tal-ħornijiet.
Ir-Regoli tal-Kitba Maltija fil-Prattika Ië-êertifikat fil-Qari tal-Provi bil-Malti U fl-aħħar waslu Sa Maison u kulħadd niŜel fil-garaxx tal-vapur.
Kien hemm folla sabiħa.
KwaŜi kwaŜi impressjonanti.
Jason āera għal ħdejn il-bieba biex ikun l-ewwel wieħed li jinŜel minn fuq il-vapur.
“êempel! êempel! Għidilhom jibagħtu cameraman.
Ħaffef.
Ħa jaraw illejla l- Għawdxin fejn huma!” qal xi ħadd lil wieħed li donnu kien qed jorganizza kollox hu.
U għalkemm is-sħana u r-riħa tinten ta’ baqar, mogħoŜ u gniedes fil-garaxx tal- vapur bdiet tagħmel tagħha, il-bieba tal-vapur ma niŜlitx.
Għax kienu qed jistennew lil tal-camera jinŜel fejn isorāi l-vapur biex jiābed ix-xena għall-aħbarijiet ta’ filgħaxija.
U reāgħu ëemplu.
“Suppost āej! Qal li āej!” “Nistennewh.
” U Jason ħares lejn l-arloāā u āibed waħda minn taħt l-ilsien.
Imma wara ftit minuti l-folla ma ssaportietx iŜjed ir-riħa tal-annimali u kellhom iniŜŜlu l-bieba.
U meta ma raw l-ebda camera quddiemhom, dawk li kienu fuq quddiem neħħew il-ħarsa niffieda u qalbiena a la La Vallette – imħejjija apposta għall-aħbarijiet tat-tmienja – u flokha libsu waħda diŜappuntanti.
Għax kienu għamlu ħilithom biex ikun hemm folla kbira.
U issa ma kien se jaraha ħadd.
U x’sens fiha ttella’ n-nies għall-meeting jekk ma jidhrux fuq it-televixin? “Imma kemm aħna ħmir,” qal xi ħadd.
“Insawtu lilna nfusna, Marija Madonna.
” “Ħasra,” qal l-iŜjed wieħed meqjus.
“Ma tarax il-meeting tal-Ħadd li għadda! Folla daqs Kristu u fuq in-Net āabu biss l- ewwel għaxar ringieli.
Li ma kinux ħmir.
” “Dak apposta,” qallu l-meqjus.
“Apposta?” “Mela! Dik strateāija!” Ir-Regoli tal-Kitba Maltija fil-Prattika Ië-êertifikat fil-Qari tal-Provi bil-Malti Jason niŜel ir-rampa sparat u āera t-telgħa kollha sa ma wasal quddiem il-Kurja b’nifsu maqtugħ.
QabeŜ id-depot, dar il-kantuniera u jara l-Fosos āa fgat bin-nies.
Is-soltu kien jiddeffes sa ma jasal eŜatt quddiem il-palk – fejn ikun hemm l-iŜjed nies entuŜjasti.
Imma dakinhar ma kellux f’moħħu li jibqa’ dieħel taħt il-palk – li għal xi raāuni għamluh iħares lejn il-knisja u mhux, bħas-soltu, bil-kontra.
Āibed lejn il- knisja.
U hu u sejjer jinstema’ l-ħoss ta’ ħelikopter u jidher wieħed itir fil-qrib.
“Dak Sant.
Dak Sant! śgur.
Dak Sant,” bdew jgħidu n-nies.
“Dak sejjer Ta’ Qali u qallu jgħaddih minn hawn ħa jara kemm għandna nies.
” “śgur li hu.
” U nofs in-nies għollew idhom fis-sema qishom f’pittura ta’ Delacroix u qatgħuha għal darba tnejn.
U wieħed qisu kamikaŜe, bi flixkun tal-Ħenikin taħt abtu u bi tnejn oħra miŜmuma b’rogħda wara ë-ëintorin, infexx f’litanija insulti u ftit ŜgħaŜagħ madwaru għamlulu l-wisa’ għax beŜgħu li l-kamikaŜe jlesti t-talb u jimtlew tilja Ħenikin Ŝul minn hemm.
Jason ħeles mir-rassa, xedd tbissima u tela’ fuq iz-zuntier tal-knisja.
Bdew id- diskorsi.
U malli kien qed jitkellem de Marco, minn fuq is-swar tal-Belt āiet buffura riħ li qajmet āisem kulħadd xewk xewk.
U anke lil de Marco donnha ħasdet.
“Dan hu r-riħ tal-bidla!” qal b’vuëi soda u l-folla approvat b’għajjat u ëapëip.
“Dan hu r-riħ tal-bidla,” reāa’ minn fuq il-palk u dwew il-ħornijiet.
U wara kolonna ħoxna, fuq iz-zuntier tal-knisja, Jason bies bewsa twila lil Angelique, Laburista minn ĦaŜ-śabbar li lil ommha qaltilha li sejra Ta’ Qali u minflok qabdet tal-linja u waqfet il-Furjana.
U r-riħ tal-bidla, dak il-ħin, Jason u Angelique ma ħassewhx.
Ir-Regoli tal-Kitba Maltija fil-Prattika Ië-êertifikat fil-Qari tal-Provi bil-Malti Noti L-entuŜjaŜmu ma setax ikun agbar > akbar… għax kobor U l-partit riet > ried… għax riedu U il-kaŜini kollha organizzaw > U l-kaŜini… għax inwaqqgħu l-vokali tal-leħen mill-artiklu U fil-kaŜin ta’ Sannat ttieħdet id-deëiŜjoni > ta’ Sannat ittieħdet.
għax għandek iŜŜid il-vokali tal-leħen Bi flixkun tal-Ħenikin taħt abtu: huwa d-dizzjunarju biss li jgħinek tikteb abt bil- “b”.
Eugène Delacroix: “Il-Libertà tmexxi ’l-Kotra”, 1830, pittura biŜ-Ŝejt, Louvre.
Ir-Regoli tal-Kitba Maltija fil-Prattika Ië-êertifikat fil-Qari tal-Provi bil-Malti.
IL-PARKING Ir-Ronnie rari jkollu bŜonn jidħol il-Belt.
Meta ma jkunx jista’ jagħmel mod ieħor, idum siegħa jdur u jagħqad biex isib fejn jipparkja.
U meta fl-aħħar jilmaħ xi toqba f’xi triq imwarrba, dejjem jinqala’ xi ħadd u jidħol qablu.
“Ħadtli posti, sieħbi,” darba qal lil wieħed āuvni liebes l-iswed li kellu xagħru mqaxxar u Ŝewā imsiemer ileqqu ħerāin minn imnieħru.
Il-āuvni tah ħarsa qalila u r-Ronnie fehem f’ħakka t’għajn x’kienet tfisser.
Reāa’ dar dawra mal-Belt, inqabad wara t-trakk taŜ-Ŝibel, ħareā minn quddiem Kastilja, sellem lil Manwel Dimech, u mar jipparkja fil-car park tal-Furjana.
“Messni āejt hawn mill-ewwel,” ħaseb f’qalbu hekk kif daħħal il-biljett fil-but tal- qmis u sakkar il-bieba tal-karozza.
Għaāāel kemm felaħ biex ma jkollux iħallas ħafna, wasal lura għarqan xraba, ħallas, Ŝamm il-biljett bejn xufftejh, niŜŜel it-tieqa, u startja biex joħroā.
Kif wasal quddiem il-lasta li titla’ u tinŜel, il-biljett tarlu minn ħalqu u beda jogħla fuq ir-riħ tad-deheb ifittex ix-xemx, sakemm weħel fil-munqar qisu farfett tal-ajkla imperrëa fuq il-quëëata tal-kolonna li tfakkar l-inkoronazzjoni tar-Reāina.
Is-sewwieqa li nqabdu fil-kju wara r-Ronnie nfexxew ipaqpqu biex juru l-għadab tagħhom, u l-car park inbidel f’infern ta’ ħsejjes li jtarrxu.
Āie jiāri raāel bl-uniformi biex jara x’āara.
“Ma nistax noħroā,” qallu r-Ronnie.
“Fejn hu l-biljett?” staqsieh l-ieħor b’leħen Ŝorr.
“Tarli minn ħalqi,” wieābu.
“Minn fejn tarlek?” “Minn ħalqi.
” Ir-Regoli tal-Kitba Maltija fil-Prattika Ië-êertifikat fil-Qari tal-Provi bil-Malti “U issa fejn qiegħed?” “Qiegħed hemm fuq, ara, fil-munqar tal-ajkla.
Għandek xi sellum biex nitilgħu għalih?” Ir-raāel tal-uniformi ħass idu tieklu biex ixarrablu daqqa ta’ ponn fuq imnieħru, imma r-raāuni rebħet, ħareā biljett mill-but tal-qalziet, u daħħlu fil-magna.
Il-lasta għoliet u r-Ronnie baqa’ qisu stordut iħares lejha.
“Int se ssuq jew?” qallu tal-uniformi.
“Nista’ noħroā?” staqsieh ir-Ronnie.
“Mela x’tagħmel, torqod? Li ma kontx…” Ir-Ronnie saq biex ma jismax il-bqija tas-sentenza, għadda minn taħt il-monument tal-ajkla, ħares ’il fuq biex jara l-biljett kienx għadu f’ħalqha, imma x-xemx kienet kontrih u ma setax jara sewwa.
Tħajjar jieqaf biex jittawwal minn qalb is-siāar, imbagħad ra li ma kienx hemm fejn tipparkja, u ddeëieda li jibqa’ sejjer.
Il-ħarsa qalila ta’ dak il-āuvni liebes l-iswed bl-imsiemer ħerāin minn imnieħru baqgħet tiāri warajh sakemm wasal.
Nota ħares ’l fuq > ’il fuq… għax trid iŜŜidilha l-vokali tal-leħen ’l hija taqsira ta’ lejn (= DIREZZJONI) EŜempju Tlajna ’l fuq InŜilna ’l isfel Ir-Regoli tal-Kitba Maltija fil-Prattika Ië-êertifikat fil-Qari tal-Provi bil-Malti Ħarsu ’l hemm Ejja ’l hawn Morru ’l hinn Telqu ’l bogħod Aħna ’l fejn sejrin? Imxejna ’l quddiem EêêEZZJONI: Imxejna lura (= ’l ura) Ir-Regoli tal-Kitba Maltija fil-Prattika Ië-êertifikat fil-Qari tal-Provi bil-Malti.
TAĦT FANAL MITFI Kull meta jisma’ l-ħoss qawwi ta’ silencer imtaqqab riesaq ifferoċjat lejn in-naħa tiegħu, Pullu joħroġ f’salib it-toroq u jiftaħ dirgħajh beraħ.
Jarma jaqbeż u jidgħi u jxejjer idejh u meta jara li l-ħoss baqa’ għaddej għal xogħlu bla ma ta kasu, Pullu jgħaqqad il-ponnijiet u jinfexx jgħajjat: “Tuni mutur u nurikom jien! Nurikom jien!” Imbagħad jidgħi ftit aktar u jmur jintelaq mill-ġdid taħt il-fanal mitfi.
Snin twal ilu Pullu kien tifel.
Nhar il-preċett filgħodu ommu kienet tellgħetu minn widintu l- leminija u hedditu li ttellgħu wkoll mix-xellugija jekk iħammeġ il-ġlekk u l-qalziet minn lewn il-ħalib tal-bott, li dakinhar stess filgħaxija ommu kellha teħodhom lura lil Katarin, qawwijin u sħaħ.
U meta wara t-tqarbin kienu tawhom santa kbira b’Ġesù qed iqarben tifel liebes libsa bħal tiegħu, Pullu deherlu li t-tifel tas-santa kien jixbhu.
Imma meta xħin kienu għarkopptejhom qal bil-biċċa lil Salvu Desira, dan daħaq bih u wieġbu li t-tifel tas-santa kellu xuxtu mimxuta pulit, waqt li xagħar Pullu kien dejjem imqanfed bil-ħakk tal-qamel.
Imbagħad Pullu ħataf is-santa ta’ Salvu Desira u ċarrathielu fi tnejn.
Salvu beżaqlu fuq il-pavru tal-ġlekk minn lewn il-ħalib u waqt li s- superjur tal-mużew qagħad iredden ir-ringrazzjament u jaqleb għajnejh, Pullu u Salvu Desira nfexxew iġebbdu xagħar xulxin, jaqilbu s-siġġijiet u jwerwru lit-tfal ta’ madwarhom.
Imbagħad ommu tellgħetu mhux biss mill-widna tax-xellug u tal-lemin, imma ġriet warajh mad-dar kollha, mill-intrata sa wara l-bieb tal-bejt, tferfer f’idejha l-ġlekk daqs nitfa li mal-ħalib ta’ lewnu kien żdiedlu ħafna te u kafè.
Meta sa fl- aħħar Pullu sab ruħu waħdu fuq it-turretta tal-bejt, ħareġ minn ħobbu s-santa mgħaffġa u qagħad jillixxja u jirranġa xuxtu biex tiġi tixbah lix-xagħar pulit tat-tfajjel għarkopptejh.
Pullu xtara l-mutur meta martu kienet ilha tqila b’Mena sitt xhur.
Waqqfu fuq il- bankina, quddiem il-bieb u riedha toħroġ tarah.
Imma Rafela qaltlu li ma riditx tara l-mewt ipparkjata u fakkritu fil-magna tal-ħasil li kienet xebgħet tistenna.
Imbagħad Pullu ħataf il-qasrija tal-felċi minn fuq il-gastra u qalibha wiċċha ’l isfel fl- intrata.
Rafela qagħdet timsaħ il-ħamrija u d-dmugħ u titlob lix-xjaten iġorruh waqt li Pullu ta skoss fuq il-pedala u l-mutur infexx jisgħol u jqaħqaħ u ġarru miegħu ġo daħna riħa ta’ kubrit.
It-triq maħnuqa bit-tfal.
Kollha qed jistennew il-qanpiena ddoqq u r-rixtellu tal- iskola jinfetaħ.
Sadattant Pullu għandu biżżejjed ħin biex itajjar nofs tużżana bagalji Ir-Regoli tal-Kitba Maltija fil-Prattika Iċ-Ċertifikat fil-Qari tal-Provi bil-Malti tal-injam minn idejn sħabu, jagħti gambetta lil Kelinu Buttigieg, jidħol ipixxi bejn il- bieb u l-antiporta ta’ oħt Dun Manwel u jobżoq fuq il-ġelat li għadu kemm xtara Aldo tas-Sur Zammit.
Darba Kelinu Buttigieg kien lest għalih.
Hekk kif il-gambetta xeħtitu mal-art, ħataf sieq Pullu u gidem b’saħħtu kollha.
Imma Pullu kien pront ħataflu l- kużakk u beda jagħfas u jobrom.
F’salt wieħed il-gidma ta’ Kelinu nbidlet f’sogħla u taqligħ.
Dakinhar, fil-bieb ta’ oħt Dun Manwel, mal-awrina żdiedet roqgħa remettar.
Qam jiġri minn taħt il-fanal mitfi.
Riesqa oħra twerżaq it-tajers.
Imma lanqas tatu żmien joħroġ f’salib it-toroq.
Għosfrot.
Imma l-għala l-ebda mutur ma jrid jobdih? U meta ġejja tixgħel dak in-nitfa ta’ fanal? Ilbieraħ ġiet xegħlitu u waqfet tgedwed.
Jew forsi dak kien ġimgħa ilu.
Salvu kellu raġun.
Hemm araha.
xuxtu dejjem imqanfda.
Ma jistax ikun li tixbah lil tat-tfajjel għarkopptejh.
Dakinhar li twieldet Mena, Pullu kien gara l-platt tal-għaġin mal-ħajt.
Il-madum mgħakkar tal-kċina kien beka bikja spagetti u zalza tat-tadam.
Zalza mingħajr ġobon maħkuk.
Kien imissha drat Rafela li l-għaġin ma kienx jista’ jniżżlu mingħajr burraxka ġobon maħkuk.
U bil-wiċċ tost kollu tiġi tgħidlu li nsiet tmur tixtri.
Imbagħad daħlu l-ġirien iżommuh, ġabru x-xaqquf tal-platt u mesħu l-bikja kollha minn mal-ħajt.
Pullu telaq lejn il-każin u daħlet minfloku l-qabla.
Xorob tużżana birra sa ma żaqqu ntefħet ballun u deherlu li qed jisma’ ’l Rafela twerżaq u theżżeż il-ħadid tat-tastiera.
Salvu Desira xtara Morris 1000 second hand.
Sprenjaha sewda, ramalha bamper ġdid u waħħal santa tar-redentur mal-ħġieġa.
Meta pparkjaha quddiem il-każin kulħadd ħareġ jaraha u qal li qisha ġdida.
Imma malli Salvu rikeb fiha u telaq, Pullu startja l- mutur u rħielha għal warajh.
Beda jsuq imkaħħal miegħu u jidħol iserrep quddiemu.
U Salvu Desira daqqa jagħfas il-brejk u daqqa l-gass u r-redentur iżebbeġ imwerwer minn taħt is-salib.
Ġimgħa wara Salvu nesa l-karozza miftuħa.
Sab is-santa mċarrta min-nofs u ċarċira awrina minn mas-sit tas-sewwieq għal fuq it- tapit.
Mena kienet tberraq għajnejha, tross wiċċha mal-ħġieġ tat-tieqa u tinfexx tredden: “Ix-xita.
Ma.
ix-xita.
ix-xita.
ix-xita!” Rafela tipprova taqlagħha minn mat-tieqa u tnewlilha kisra ħobż bil-ġamm.
Imma Mena ma tkun trid taf b’xejn.
“Ix-xita.
Ma.
ix-xita.
!” Ir-Regoli tal-Kitba Maltija fil-Prattika Iċ-Ċertifikat fil-Qari tal-Provi bil-Malti “Iva.
imma issa daqt tiskot.
Dejjem hekk għamlet!” Iżda hemm kienet tibqa’, imkaħħla mat-tieqa, tonfoħ fuq il-ħġieġa u tberraq għajnejha, tittama u tistenna li l-ajru jiftaħ.
U jekk imbagħad tfaqqa’ xi ragħda, Mena kienet issodd widnejha u twerżaq.
Imma tibqa’ mkaħħla mal-ħġieġa mtappna.
Meta mbagħad jibbnazza, forsi siegħa wara, jew l-għada jew wara tlitt ijiem, Mena kienet titlob lil ommha tlestilha kisra ħobż bil-ġamm u tfittex roqgħa xemx li fiha tkun tista’ toqgħod iddur tond b’għajnejha magħluqin, tgħolli jdejha t- tnejn ’il fuq bil-kisra ħobż midluka, u toqgħod titbissem u tgedwed: “Ħobż bil-ġamm u ħafna xemx.
Ħobż bil-ġamm u ħafna xemx!” U taf tqattagħlek il-jum kollu tilgħab max-xemx, toffrilha d-debħa ta’ ħobż bil- ġamm, kultant tnaqqar farka, tiżfen farka u ddur tond bil-lajma b’għajnejha magħluqin sa ma tiekol il-kisra kollha u x-xemx tinżel.
Pullu waqaf bil-pinzell tal-leħja ċċassat.
Għadda idu x-xellugija darba u tnejn minn fuq xuxtu.
Imbagħad mess il-mera.
Il-barbetti kienu bojod.
Ix-xagħar ta’ wara widnejh kien abjad ukoll.
Beda jdur u jintlewa biex jipprova jara x-xagħar ta’ wara għonqu.
Kien ċert li dan ukoll kien bjadlu.
Imma dan kif jibjad hekk mil-lejl għan- nhar? Ta daqqa ġo nofs il-mera bil-maqbad tal-pinzell u fil-pront tfaċċaw iħarsu lejh tużżana bċejjeċ ta’ wċuħ bil-barbetti bojod u b’ħafna tikmix taħt l-għajnejn.
Ħareġ mill-kamra tal-banju bla ma qaxxar il-leħja, tajjar il-ħobż bil-ġamm minn idejn Mena u telaq fuq il-mutur.
Fetaħ il-buttuni tal-qmis u pponta sidru ’l quddiem.
Moppa suf abjad dehret titriegħed mar-riħ.
Xtaq isib eluf ta’ bagalji xi jsabbat u ġelati fuq xiex jobżoq u santi kbar xi jċarrat.
Imma l-każin kien battal.
Mena ġabret il-ħobż mill-art u kilitha bit-trab b’kollox.
Mal-aħħar gidma x-xemx daħlet u beda tiela’ s-sħab.
Mat-tlieta l-ajru għaqad u nfetħu bwieb is-sema.
Pullu telaq idur bil-mutur, bil-buttuni tal-qmis miftuħin kollha u b’sidru kurazza ’l quddiem.
Lemaħ lil Salvu Desira wieqaf imgeddes ġol-Morris 1000 taħt il-ħajt.
U sarbut ta’ karozzi weqfin u rredikolati minn ħalba xita.
Imma hu minkejja l-bjuda ta’ xuxtu xorta jgħaddi bil-mutur itajjar mewġa ilma maħmuġ u jżid il-gass u jitmejjel bħal dgħajsa tal-qlugħ ma’ kull roundabout.
“Ix-xita.
Ma.
ix-xita!” Ir-Regoli tal-Kitba Maltija fil-Prattika Iċ-Ċertifikat fil-Qari tal-Provi bil-Malti Issa Rafela ġiet tixgħel il-fanal.
Did-darba ġabet magħha lil Mena.
Illum, ix-xemx u Mena għandhom xalata.
Mal-ħobż bil-ġamm Mena għandha f’idejha erba’ fjuriet.
“Xi ġralha Mena?” staqsa Pullu lil martu.
“Dan kif twalet hekk f’salt? Meta ġejtu jumejn ilu kienet daqs nitfa!” Imma fil-pront Pullu sema’ riesaq il-ħoss ta’ silencer imtaqqab.
Ħalla lil Rafela tgedwed waħidha quddiem il-fanal u hu ħareġ jiġri f’salib it-toroq.
Qagħad preċiż f’nofs it-triq b’idejh miftuħin beraħ.
Il-ħoss beda joqrob u jitqawwa.
Pullu baqa’ skantat.
Karozza ġdida, b’geddumha twil u erba’ fanali.
U wara l-istering kien hemm Salvu Desira.
jitbissem u jagħfas il-gass.
Kien ġej dritt għal fuqu.
Pullu beda jaqbeż u jxejjer idejh.
U Salvu Desira kompla jitbissem.
dritt għal fuqu.
u baqa’ sejjer.
Bħas-soltu.
Pullu reġa’ lura mgħaddab lejn ir-rokna ta’ taħt il-ħajt.
La kien hemm Mena u lanqas Rafela.
Il-fanal kien mitfi u l-fjuri ta’ Mena mqarqċin u mgħawġin ganċ.
Il-wiċċ ovali ta’ fuq l-irħama kien għadu b’xagħru mqanfed mingħajr l-ebda ħjut ta’ bjuda.
Pullu ntelaq kobba fl-art u qagħad jgħaqqad il-ponnijiet u jidgħi.
“Kieku mqar tagħtuni mutur, nurikom jien! Nurikom jien!” Noti Mal-ħalib ta’ lewnu kien żdiedlu ħafna tè u kafè > te u kafè.
Kultant inħossni qisni x-xbieha ta’ mera mfarrka… persuna waħda b’diversi angoli li kollha jippreżentaw l-istess wiċċ imma fir-realtà l-ebda waħda mhi bħall-oħra.
Fil-fatt sikwit insib ruħi niġġieled miegħi nnifsi għax minn naħa nkun naħsibha mod u min-naħa l-oħra nkun nixtieq xi ħaġa oħra.
Karattru li kultant jgħejjik saħansitra biex tifhem lilek innifsek, imma li fl-istess waqt jimlielek ħajtek b’sens ta’ meravilja, għax int stess qatt ma tkun ċerta sa fejn kapaċi tasal u x’kapaċi tagħmel.
Dawn il-ħsibijiet paralleli jmissu anki ż-żminijiet tal-Milied meta ġieli nsibni nifraħ qisni tifla żgħira u f’mumenti oħra jaqbduni nervi kbar.
Tferraħni s-sempliċità, it-tradizzjoni ta’ dan iż-żmien u l-awtentiċità tan-nies li l-Milied tassew jagħnihom b’ferħ speċjali, tant li jmissulek qalbek.
Tifliġni l-falsità ta’ min jifraħ bik biss f’dawn il-ġranet u l-ferħ sfurzat.
Għalkemm anki dis-sena kelli nieħu doża mit-tnejn, qed nirrealizza li did-darba qed ngħix dawn il-ġranet b’sentimenti oħra.
U dawn l-artikli huma l-kawża.
Aktar mill-artikli, in-nies li ltqajt magħhom li, bil-perspettivi differenti tagħhom, b’xi mod kollha għallmuni xi ħaġa ġdida li permezz tagħha wassluni biex nifhem aħjar lili nnifsi.
Sibt l-okkażjoni niltaqa’ mal-kittieb magħruf Ġorġ Peresso u nintervistah dwar il-memorji tiegħu marbutin mal-Milied fi żmien il-gwerra.
Xejn xejn kienet skuża biex niltaqa’ miegħu u nsir nafu.
Hu aċċetta minnufih.
Kelli għatx kbir biex nisma’ x’kellu jirrakkuntali.
U b’dak il-leħen meqjus u mirqum tiegħu ma ridtx ħafna biex moħħi jara stampa ċara tal-ħajja ta’ dak iż-żmien… “Jien twelidt fid-9 ta’ Settembru 1930, f’dawk il-ġranet meta ġiet proklamata l-gwerra.
Dakinhar missieri, li kien jaħdem ma’ tal-irmonk, kien qiegħed jitfa’ blokki kbar fil-bajja tal-Mellieħa bi preparazzjoni għall-attakki mill-baħar fuq pajjiżna.
Naturalment l-ewwel snin 1/2 ma niftakarhomx, imma niftakar lill-familjari tiegħi jirrakkuntaw… Sakemm il-gwerra kienet għadha n-naħa ta’ fuq, bejn l-Ingliżi u l-Franċiżi, f’Malta ma konniex affettwati imma l-preparamenti għaliha xorta bdew, fosthom bit-tħaffir ta’ bosta xelters.
Meta mbagħad Mussolini ssieħeb ma’ Hitler, Malta daħlet b’ruħha u ġisimha fil-gwerra tant li, b’mod immedjat, ġejna attakkati mill-ajruplani Taljani.
Aħna konna ngħixu l-Birgu u għall-bidu missieri ma xtaqx jitlaq minn hemm ħalli ma jitbigħedx wisq mill-post tax-xogħol.
Imma meta l-Birgu beda jiġi attakkat b’qilla kbira kuljum u l-ħin kollu, ma baqgħetilniex għażla oħra ħlief li ndabbru rasna.
Morna noqogħdu man-nanna f’Birkirkara fejn hi kienet refuġjata għand xi ħbieb tagħha.
“Birkirkara ma tantx kienet ibbumbardjata u allura l-aktar li niftakar xi bomba tfaqqa’ ’l hawn u ’l hemm.
Imma darba waħda waqgħet bomba ħdejn il-Knisja ta’ Santu Rokku, qrib ta’ fejn konna noqogħdu aħna u dakinhar mietu ħafna nies.
Meta l-gwerra bdiet tiqliel ġieli nqatlu mat-tletin ruħ kuljum: kien hemm min baqa’ jippersisti li jgħix ġo daru minkejja l-attakki kontinwi, oħrajn ma kinux laħqu daħlu fix-xelters, filwaqt li bosta oħra mietu waqt li kienu qed jikkumbattu fuq il-kanuni.
Kien hemm uħud li saħansitra mietu waqt li kienu għall-kenn tax-xelters – każ partikolari minnhom seħħ f’Ħal Luqa meta ntlaqtu ż-żewġ bokok ta’ xelter, infaqgħu xi kanen u n-nies mietu mgħarrqa fih.
Illum hemm triq imsemmija għal dan l-avveniment.
L-1942 kienet l-aktar sena kerha għal Malta, b’mod partikolari April meta waqa’ t-Teatru Rjal, niżlet il-bomba fuq il-Knisja tal-Mosta u ġara l-każ li semmejtlek f’Ħal Luqa.
Kien il-konvoj ta’ Santa Marija li wasal f’Awwissu ta’ dik is-sena li salva lil Malta.
Illum, li għaddew 50 sena minn dawn il-ġrajjiet, inħarġu fil-beraħ id-dokumenti tal-gwerra mill-uffiċċju tal-Ingilterra li fihom ġie żvelat illi Malta kienet waslet biex iċċedi għax ma kellhiex biex tkompli tissielet.
” (Adattata minn http://fionavella.
com/features/2009/12/milied-fix-xelter-u-memorji-tal-gwerra) 2/2.
Ma nistax għalihom dawk l-istejjer li kulma jiġri fihom, iseħħ għax ikun ippjanat bir-reqqa minn qabel, meta l-affarijiet jiġru b’mod sempliċi u pjaċevoli għall-aħħar, bħall-pjanti jixxebilku li Tarzan juża fil-ġungla biex jitbandal minn waħda għall-oħra.
Dawk il-pjanti li jaqgħu mid-dlam, mix-xejn, li bis-saħħa tagħhom jasal minn post għal ieħor mingħajr ma jinżel minn fuq is-siġar, mingħajr ma jmiss l-art.
Ma nistax għaliha meta kull mossa, kull ċaqliqa tkun ġiet imkejla u maħsuba sewwa, bħal f’dawk ir-rumanzi fejn il-karattri jkunu qishom immexxija bir-remote control, u l-unika informazzjoni li tingħata hija dik li teħodna lejn id-destin tagħhom – bħallikieku tren ma jinqalax minn fuq il-binarju li tqiegħed fuqu, imqar jekk ikollu l-ħsara.
Is-sufan l-antik, tant maħbub, li għex aktar minn erba’ ġenerazzjonijiet ta’ familji ta’ bankiera; it-tfajla li, bla ma taf, tispiċċa tgħix il-mumenti kruċjali kollha ta’ ħajjitha – l-imħabba u t-tradiment, it-twelid u l-mewt – fuq vapur li jinsisti li jibqa’ jaqsam l-Atlantiku għal dejjem.
Il-fanatiku tal-films li jiġġennen fuq tfajla li tixbah lil Kim Novak, għandu ħabib b’qalb tad-deheb bħal ta’ James Stewart u jinqatel bi żball minn kriminal b’wiċċ Peter Lorre li għadu qed jitħarreġ.
Ma nistax għalihom dawn it-trikks taċ-cheap; għaldaqstant illum il-ġurnata ma nistax naqbad u niftaħ bieb ta’ karavan ipparkjat f’kampeġġ qisu xejn mhu xejn, minkejja li veru nixtieq, minħabba dak il-Ħadd waranofsinhar ta’ xi tmintax-il sena ilu meta, ta’ tifel li kont, sibt ruħi ġewwa karavan waqt fiera nitriegħed f’estru ta’ biża’.
Ma nistax, għax inkella ħajti, sa daż-żmien kollu, tidher bħallikieku kienet waħda staġnata, xejn iktar minn ringiela mdaqqsa ta’ karavans, kollha differenti, mill-ewwel sal-aħħar; u f’dal-każ il-kamra tal-kulleġġ li fih qattajt sitt snin minn ħajti seta’ kellha biss spazju limitat daqs ta’ karavan; u dak is-Sibt ta’ sbatax-il sena ilu stajt irqadt ma’ voluntiera tas-Salib l-Aħmar, li bħali kienet tqatta’ wieħed minn kull tliet weekends ġo karavan fl-inħawi ta’ barra l-belt, hi u 1/2 tistenna biex tiġbor iż-żgħażagħ fis-sakra li tfarrku bil-karozza mal-ewwel kisra li sabu fit-triq.
F’dak il-każ seta’ ġara li sajf minnhom, wara li daħħant ftit ħaxixa u niżżilt kartuna nbid ma’ xi ħbieb, stajt waqajt fit-tentazzjoni li ningħaqad ma’ taċ-ċirku, u nerħilha għall-ħajja nomada u solitarja, inkaxkar l-iljuni bla snien, b’uniformi b’kuluri mitfija, f’karru mgħammar b’kumdità falza (b’tapizzerija bla gost, bl-istikers li ssib fuq il-larinġ imwaħħla mat-twieqi) f’kull tip ta’ belt industrijali.
Jew inkella stajt insir watchman tal-foresta, b’daqna kbira u qmis iċċangjata: eremita modern u mistiku, u kont ngħix waħdi fuq il-quċċata ta’ muntanja mimlija bis-silġ u nqatta’ l-iljieli twal xitwin imgeddes f’karavan bis-sħana full-on, ħafi, filwaqt li nisma’ r-radju mill-bogħod u nieħu gost niftakar fl-aħħar tfajla tal-belt li rnexxieli nġennen għal tliet xhur sħaħ (rekord assolut) bis-saħħa tal-ġilda lixxa li għandi u l-ħarsa blu ċara bħal dik ta’ lag fuq muntanja f’ġurnata sajfija.
Le, ħajti kienet ħadet rotta pjuttost ordinarja u inqas eċitanti.
Kont ħriġt ma’ sħabi l-ġuvintur, is-Sibt filgħaxija, biex nippruvaw ngħabbu u ltqajt ma’ marti f’diskoteka, daqshekk sempliċi.
Wara għaxar xhur iżżewwiġna (konna nafu xi rridu).
It-tnejn li aħna kellna xogħol u konna naqilgħuha tajjeb.
Fil-weekends konna noħorġu ma’ koppji oħra bħalna, konna nieklu f’restoranti mhux għoljin ħafna, xi kultant immorru xi musical, u xi jumble sale l-Ħadd filgħodu u wara għal xi ikla tipika tal-post, xi ħaġa hekk insomma.
Fl-ewwel erba’ snin taż-żwieġ tagħna, kull vaganza li kellna sifirnieha: xi ħmistax fuq ir-ramel abjad ta’ xi bajja tropikali; f’lukandi b’buffets kul-kemm-trid, b’bars eżotiċi b’siġġijiet tal-bambù, b’xi pappagall f’gaġġa u bil-mużika ta’ Harry Belafonte fl-isfond.
“Tgħinna nirrilassaw,” konna ngħidu ’l-kollegi tagħna meta nirritornaw f’Settembru; ma tagħmel xejn, torqod, tilgħaq ix-xemx, tgħum, taqra xi ktieb…”.
(Adattata mis-silta Il-kelb jilgħaq il-ġrieħi tiegħu ta’ Jordi Punti, verżjoni Maltija ta’ Clare Azzopardi) 2/2.
Nixtieq nagħtikom merħba għaċ-ċerimonja tal-gradwazzjoni.
Nibda billi nifraħ mill-qalb lil dawk kollha li ser jiggradwaw sew illum kif ukoll fil-jiem li ġejjin.
Nifraħ ukoll lill-ġenituri tagħkom, lis-sieħeb jew sieħba tagħkom kif ukoll lil dawk kollha li għenukom taslu s’hawn illum.
Tajjeb niftakru li t-triq li wasslitkom s’hawn ma mxejtuhiex waħedkom! Minkejja l-importanza ta’ dan il-pass li ser tieħdu, illum huwa biss parti minn proċess sħiħ ta’ żvilupp akkademiku u professjonali li jtul ħajjitkom kollha.
Nixtieq nitkellem ftit dwar il-pass li jmiss.
Għal ħafna minnkom dan huwa dak li jdaħħalkom fid-dinja tax-xogħol.
Xi wħud minnkom diġà dħaltu fiha sew permezz tal-ħidma li kontu tagħmlu waqt l-istudju tagħkom.
Nixtieq nislet xi ideat minn kunċett u prattika li jitħaddmu fil-professjoni tiegħi tax-xogħol soċjali għax naħseb li l-prinċipji li fuqhom hija bbażata din il-prattika huma trasferibbli għal kuntesti u xogħlijiet differenti.
Jidhirli wkoll li dawn il-prinċipji jistgħu jkunu ta’ siwi kbir għal gradwati ġodda.
Din hija l-prattika tas-sorveljanza tal-ħaddiema soċjali.
L-Aqwa Servizz Naħseb li joħroġ biċ-ċar li din il-prattika għandha l-għan li tgħin lill-ħaddiema jagħtu l-aqwa servizz possibbli lill-klijenti tagħhom.
Dan il-prinċipju jgħodd għal kulħadd.
Dan għandu jkun l-għan tagħna kollha, hu x’inhu l-qasam li qegħdin naħdmu fih, sew jekk hu tal-manifattura kif ukoll tas-servizzi.
Joħroġ ukoll li biex nagħmlu dan ikun jeħtiġilna l-għajnuna ta’ persuni oħra li għandhom esperjenza u kompetenza aktar minna.
Ir-rispett lejn min diġà qiegħed jaħdem fil-qasam huwa importanti.
Barra minn hekk, il-ħaddiema 1/2 jeħtieġ li jagħtu kont tal-ħidma tagħhom mhux biss lil min qiegħed imexxi iżda, aktar fondamentali minn hekk, lil min qiegħed jirċievi s-servizz tagħhom.
Inħeġġiġkom biex ma tikkuntentawx b’ħidma li tagħti servizz jew prodott medjokri.
Agħmlu ħilitkom biex dejjem tagħtu l-aqwa servizz! Edukazzjoni u Taħriġ kontinwu Valur importanti li fuqu hija mibnija din il-prattika huwa l-għarfien tal-ħtieġa ta’ edukazzjoni u taħriġ kontinwu.
Permezz ta’ laqgħat regolari mal-membri tal-istaff li huma responsabbli għall-ħidma tagħhom, il-ħaddiema l-ġodda jitgħallmu dak li jeħtiġilhom ikunu jafu biex iwettqu ħidmithom b’mod effettiv.
Iżda mhux hekk biss, hija r-responsabbiltà ta’ min qiegħed fuqhom li jgħinhom jagħmlu dan.
Dan il-proċess tant jitqies importanti li, biex gradwati ġodda jiksbu l-warrant jeħtiġilhom jipprovaw li jkunu ħadmu taħt is-sorveljanza ta’ ħaddiem soċjali reġistrat.
Għalhekk din il-prattika tagħraf l-importanza tal-proċessi meħtieġa biex persuna tidħol fid-dinja tax-xogħol u tasal biex tagħti kontribut siewi.
Dan il-proċess, li jkun beda waqt is-snin ta’ studju fl-Università, ma jsirx waħdu u jeħtieġ li jitkompla ladarba persuna tidħol fid-dinja tax-xogħol.
Fil-każ tal-professjonijiet, huwa parti importanti mill-proċess ta’ soċjalizzazzjoni fil-professjoni.
Nixtieq nisħaq fuq dan il-punt għax nibża’ li sforzi kbar li jsiru waqt l-istudju u taħriġ jistgħu jintilfu jekk gradwati ġodda li ser jibdew il-professjoni jew ħidma tagħhom ma jsibux l-għajnuniet meħtieġa biex jagħmlu din it-tranżizzjoni bl-aktar mod effettiv.
Importanti li dawn l-għajnuniet isiru parti integrali mill-istrutturi fil-postijiet tax-xogħol.
(Adattata mid-Diskors tal-Gradwazzjoni ta’ Dr Maureen Cole, 2006) 2/2.
Kien żviluppat mill-Kunsill tal-Ewropa bħala parti mit-tliet taqsimiet tal- Portafoll tal-Lingwi Ewropej tiegħu, u fih tista’ tiddokumenta u tiddeskrivi l-esperjenzi u l-kisbiet tiegħek aktar fid-dettall.
Hu maħsub li fil-Passaport tal-Lingwa tista’ ssir verifika tal-lingwi kollha li tħaddem tajjeb ħafna kif ukoll ta’ dawk li fihom m’intix daqshekk kompetenti.
Dan jista’ jinkludi kompetenzi parzjali f’xi lingwi; ngħidu aħna, tkun kapaċi taqra lingwa iżda ma titkellimhiex sew.
Il-Passaport tal-Lingwa jista’ jinkludi kompetenza li tkun ksibt kemm fil-proċess tal-edukazzjoni formali tiegħek kif ukoll f’xi proċess ieħor ta’ edukazzjoni.
Permezz tal-livelli tal-Qafas Komuni Ewropew ta’ Riferenza, tista’ tippreżenta l- profiċjenza lingwistika tiegħek b’mod li tinftiehem u li tista’ titqabbel ukoll internazzjonalment.
Il-Passaport tal-Lingwa jikkumplimenta l-Europass CV u jista’ jinthemeż miegħu.
Infakkru li biex timla l-Passaport tal-Lingwa tiegħek, tista’ jew (a) timla t-template online li hemm fil-website tal-Europass; imbagħad tirċievi l-passaport tiegħek bl-e-mail; jew (b) tniżżel mill-istess website t-template (jew bħala dokument Microsoft Word jew Open Document) u l-istruzzjonijiet fil-lingwa li tkun trid u tissejvjahom fil-kompjuter tiegħek, imbagħad timla d-dettalji tiegħek.
Rakkomandazzjonijiet Ġenerali Qabel tibda timla l-Passaport tal-Lingwa tiegħek ftakar ftit prinċipji importanti:
Imxi mat-template Il-Passaport tal-Lingwa jagħtik iċ-ċans tippreżenta l-kompetenzi u l-kwalifiki lingwistiċi tiegħek f’ordni loġika: 1/2 1.
informazzjoni personali; 2.
għal kull lingwa rilevanti: (a) deskrizzjoni tal-ħiliet tiegħek ibbażati fuq awtoassessjar; (b) id-diploma/i u ċertifikati/i tiegħek; (ċ) eżempji rilevanti tal-esperjenza tal-lingwa tiegħek u l-kultura tagħha.
Kun ċar u konċiż Impressjoni tal-profil tiegħek għandha tinkiseb wara ftit sekondi ta’ qari, għalhekk għandek: 1.
iżżomm fil-qosor, u 2.
iddaħħal it-tagħrif rilevanti dwar l-edukazzjoni u l-esperjenza tiegħek.
Kun realistiku/a fl-awtoassessjar tiegħek.
Jekk inti tniżżel ħiliet iżjed milli għandek, x’aktarx li dan joħroġ waqt l-interview jew waqt iż-żmien ta’ prova.
Iċċekkja l-Passaport tal-Lingwa tiegħek meta tlesti minnu Iċċekkja sewwa l-Passaport tal-Lingwa tiegħek meta tlesti minnu biex tikkoreġi xi żbalji ortografiċi u kun żgur/a li huwa fformulat b’mod ċar u loġiku.
Qabbad lil xi ħadd ieħor jaqrahulek biex tkun żgur/a li l-kontenut hu ċar u jinftiehem faċilment.
Appendiċi Struzzjonijiet dwar l-użu tat-tabella tal-awtoassessjar Il-gradilja għall-awtoassessjar hi bbażata fuq l-iskala ta’ sitt livelli tal-Qafas Komuni Ewropew ta’ Riferenza għal-Lingwi li kien żviluppat mill-Kunsill tal-Ewropa.
Il-gradilja tikkonsisti fi tliet livelli, kif jidher hawn taħt:  Użu bażiku (Livell A1 u A2);  Użu indipendenti (Livell B1 u B2);  Użu profiċjenti (Livell C1 u C2).
Biex tassessja l-livell tiegħek f’lingwa barranija, aqra d-deskrizzjonijiet kif jidhru hawn taħt u ikteb il-livell rilevanti (eżempju: livell ta’ profiċjenza - C2) fil-kaxxa korrispondenti tas-CV tiegħek (Smigħ, Qari, Taħdit interattiv, Taħdit produttiv u Kitba).
Ħames mitt sena ilu, meta hawn Malta, bħal fil-bqija tal-Ewropa, kien hawn biss erba’ familji għonja u ħafna fqar u tallaba jiġru barra, kienet id-drawwa komuni fost is-sinjuri li f’tarf il-mejda jħallu siġġu vojt u platt għall-foqra.
L-ewwel fqir li jinzerta għaddej waqt l-ikel kien iħabbat il-bieb, jew jiġbed il-qanpiena, u l-purtinar kien idaħħlu ġewwa fis-sala I-kbira u jwasslu sa tarf il-mejda, fejn kien jiekol u jixrob mal-oħrajn dak kollu li joħroġ mill-kċina.
Biż-żmien din id-drawwa nqatgħet minn ħafna pajjiżi, l-aktar minħabba l-pesta.
In- nobbli ma baqgħux idaħħlu l-barranin f’darhom, għax kienu jibżgħu li jittieħdu u jmutu.
Issa ħalliha li kienu jmutu xorta; imma l-biża’ kien iġagħalhom jissakkru ġewwa għal xhur sħaħ u ma jħallu lil ħadd jidħol minn barra ħlief għal xi bżonn.
Hawn Malta wkoll hekk ġara.
L-uniku wieħed li ma kienx jibża’ mill-pesta kien il- Konti tal-Falkun l-Aħmar, li kellu l-kastell u l-artijiet in-naħa ta’ Bengħisa.
Kien joħroġ għall-kaċċa qisu mhux hu u jidħol bil-barżakka mimlija.
U għall-ikel kien baqa’ jżomm il-post tal-fqir.
“Fejn jieklu tnax, jieklu tlettax,” kien jgħid bejn tazza nbid u oħra, avolja ommu kienet tfakkru li t-tlettax ta’ Ġuda.
Darba l-Konti ħtieġlu jmur Sqallija u ħalla t-tmexxija tal-kastell f’idejn zijuh, bniedem żorr fil-kliem u mqit fi mġibtu, li ma kellu xejn mit-tjubija u l-ħniena tal-bqija tal- familja.
Dan, malli sab ruħu kmand tad-dar, ordna li ma jidħlux iżjed foqra għall-ikel.
U beda jitmagħhom mill-fdal li jitfgħu lill-klieb meta kulħadd ikun xeba’.
Kif beda jagħmel hekk beda ġej il-gwaj fuq dar il-Konti.
L-għelieqi mtlew bin-nemus, l-uċuħ u l-għelejjel nixfu, u s-siġar mardu u m’għamlux frott.
In-nies u l-bhejjem inksew 1/2 bl-infafet u qabadhom ħakk kbir ma’ ġisimhom kollu, u minn kull fejn joborxu biex iħokku kien joħroġ id-demm u ċċarċar il-materja.
Meta ġie lura l-Konti sab ħerba sħiħa.
Il-bhejjem kienu mitluqin fuq il-ħamrija, jilehġu bla nifs u bilkemm jitħarrku, lil niesu sabhom mixħutin f’qiegħ ta’ sodda, għarqanin xraba u jhewdnu bid-deni.
Fil-kastell kien hemm riħa tinten ta’ mard u mewt.
“X’għamilt sakemm jien kont imsiefer?” staqsa lil zijuh meta rah mitluq għal mejjet fuq it-turretta.
“Warrabt lill-fqar mill-mejda u ġibt is-saħta fuq darek,” qallu l-ieħor.
“Meta ndimt kien tard wisq, ma kellix saħħa nsewwi l-ħsara.
Ilna xahar ma nieklu.
Ara x’se tagħmel għax ilkoll se mmutu.
” Xħin sema’ dan il-kliem, il-Konti għadab għall-aħħar.
Imma fehem li bl-għadab biss ma kienx se jneħħi s-saħta li waqgħet fuq daru.
Għalhekk għamel ikla kbira u stieden lill-foqra kollha tal-inħawi, u tahom kulma setgħu jieħdu magħhom mill-ħażna li kellu fit-torri tal-kastell, u għabbielhom il-karretti u l-karrettuni bil-ġwież u l-btieti tal-inbid u l-ġarar taż-żejt.
U mill-għada l-uċuħ tar-raba’ u s-siġar reġgħu ħadu r-ruħ, il-bhejjem waqfu fuq riġlejhom, l-infafet nixfu, u t-tfal reġgħu bdew jiġru wara xulxin fil-mogħdijiet tal- għelieqi u l-ġonna tal-larinġ u l-lumi.
U minn dakinhar sal-lum ma naqas qatt il-platt tal-fqir fuq il-mejda tal-Konti ta’ Bengħisa.
(Adattata minn waħda mill-Ħrejjef għal Żmienna ta’ Joe Friggieri) 2/2.
L-isqaq kien daqs tefgħa ta’ ġebla bogħod mit-triq fejn konna noqogħdu.
Imma f’dan l-isqaq jien qatt ma kont għadni rsaqt, u ma kont għadni naf xejn bl-uċuħ ġodda u l-ħbieb li kelli nagħmilha magħhom.
U meta morna hemm ħassejt bħal diqa f’qalbi: dak id-djuq, dik l-art imħarbta, dawk il-ħitan għolja miżgħuda bit-twieqi li minnhom kienu ħierġa għal nofs l-isqaq bċejjeċ tal-għewied twal u mdendla magħhom ħwejjeġ ta’ kull lewn, tfal ħafjin jilagħbu u jwerżqu, tal-ħaxix bil-karettun bil-ħmar f’ras l-isqaq jgħajjat b’ħanġra daqsiex, u nisa mit- twieqi u mill-bibien jgħajtu huma wkoll kemm jifilħu.
U biex ikomplu f’din is-sinfonija ta’ għajjat kien hemm ukoll il-klieb jinbħu u jiġġieldu.
Sa gallinari bit-tiġieġ barra l-bibien kien hemm! Din kienet il-laqgħa li sibna kif wasalna fl-isqaq.
Ħassejt imsarni jinżlu f’saqajja meta rajt fiex u fejn kont sejjer ngħix.
Min qatt kellu jgħidli dakinhar li hemmhekk, f’dak is-swied ta’ qalb, f’dik it-triq fejn id-dawl tax-xemx ftit jimraħ, qalb dawk in-nies li dak il-waqt kollha rajthom uċuħ il-forka, hemmhekk kelli nqatta’ sittin sena u fuqhom! Id-dar il-ġdida kienet żgħira.
Żgħira ħafna għall-familja li konna.
Żewġ gabubiet isfel, oħra fuq, u bejt.
Xejn aktar.
Imma dik kienet ix-xorti li missitna, u kellna nintrabtu magħha bla tgergir xejn.
Ommi nagħtihielkom b’mara li kellha karattru sod.
Għal dawk id-daqqiet tal-ħajja taħsbux li bkiet jew b’xi mod ċediet u nfixlet x’ser taqbad tagħmel.
Kienet taf li ż-żmien li ġej kien iebes ħafna għaliha u għalina, madankollu ħejjiet ruħha għal kulma kien sejjer jinqala’ u meddet għonqha hi għax-xogħol biex iġġib lili u ’l ħuti l-biċċa ħobż x’nieklu kuljum.
Kien xogħol iebes dak tagħha għax, meta trid min-nies, il-ħobża jitimgħuhielek bl-imrar.
Meta missieri miet, ommi qaltli li, billi jien kont il-kbir, kelli jien naħdem għall-familja.
Imma kont għadni żgħir wisq biex jiena dan stajt nagħmlu, u ommi dak il-mument qaltli hekk sforz id-dwejjaq li kellha fuqha.
Ix-xogħol kien għaliha.
Jien kelli noqgħod id-dar indur u nieħu ħsieb ħuti li kienu għadhom żgħar.
L-impressjoni, l-ewwel waħda, li ħadt kif wasalna fl-isqaq kienet ħażina, imma din żiedet tħassret b’inċident ċkejken li ġara f’mument wieħed, imma li ħallieni mwerwer il-lejl kollu.
Konna għadna bilkemm qgħadna, dakinhar stess filgħaxija, l-ewwel ġurnata li morna noqogħdu hemm fl-isqaq.
Ħwejjeġ ma jitwemmnux, xbejba akbar minni sewwa fis-snin ġiet tiġri għal fuqi u ntefgħet għarkubbtejha quddiemi tibki u twerżaq u titlobni naqbeż għaliha, għax ġejjin isawtuha.
Kienet liebsa diżutli, libsa merħija magħha, maħmuġa u mqattgħa.
Xagħarha mgħaqqad qisu lanżit u għajnejha mitlufa fil-ħofra.
B’idejha nixfin u mgħaddmin qabdet miegħi u kważi bdiet tweġġagħni.
U f’wiċċha u ħarsitha kien jidher il-biża’ ta’ waħda barra minn sensiha.
Bdiet tħaddanni magħha biex ma nitlaqx niġri, u tibki u titlobni naqbeż għaliha.
“Ġejjin isawtuni, tħallihomx, ġejjin isawtuni!” bdiet tgħajjat.
Raġel qisu ġolf ħareġ jiġri minn rokna fl-isqaq u ġie u ħataf minn xagħarha lil dik ix-xbejba u karkarha warajh.
“Jien għedtlek li m’għandekx toħroġ,” qalilha jgħażżeż snienu, “jien għedtlek, issa ħu…” U kompla jġebbidha minn xagħarha, u hi twerżaq twerżiq li jtarrax.
Kien jidher li l-istejjer ta’ dik ix-xbejba kulħadd kien drahom, għax kulħadd baqa’ fejn kien, ma tniffisx.
Kelb biss li mar jiġri warajhom jaqbeż u jinbaħ.
Dik ix-xbejba, Kristina, moħħha kien ħafif, u missierha u ommha kienu jżommuha d-dar, allaħares toħorġilhom.
Ma kinitx għadha għaddietli l-ħasda li ħadt ta’ dik ix-xbejba, meta mill-kantuniera tal-isqaq nilmaħ riesaq wieqaf u dritt raġel liebes pulit b’bagalja f’idu.
Miegħu kien hemm raġel ieħor bla ġlekk xejn, qmis miftuħa u l- kmiem imxammra, jgħaġġel bil-pass tiegħu.
Żewġ nisa li kienu fuq l-għatba ta’ bieb qed jitkellmu ras imb ras, malli lemħu ’l dak ir-raġel ġej, waħda qalet lill-oħra: “Ġej it-tabib! Ġej!” U marret tiġri lejn id-dar li kien hemm fil-ħajt tal-faċċata tal-isqaq, imbuttat u fetħet beraħ il-bieba li kienet imbexxqa, u għajtet minn barra: “Ton, għidilha li wasal, għidilha, Ton!” Ma’ dik l-għajta donnu qam l-isqaq kollu.
Nisa tfaċċaw fit-twieqi u l-bibien, tfal bdew ħerġin minn kull dar, u daqs nofs tużżana rġiel li kienu f’ħanut f’nofs l-isqaq jilagħbu l-karti u jixorbu l-inbid ħarġu huma wkoll jittawlu.
Kont għadni żgħir, id-dinja ma kontx nafha, imma ngħid is-sewwa, avolja f’dik l-innoċenza li kont, xi ħaġa fhimt.
U l-għada filgħodu sibt li ma kontx fhimt ħażin.
Smajt min jgħid: “Tifla għandha!” “Din Rita wkoll! Għadha tifla hi!” qabżet tgħidilha l-oħra.
“Tifla?” staqsietha l-oħra, “Mela se tibqa’ tifla Rita?” “U mela ta’ tmintax-il sena tgħidilha kbira?” “Dik għandha għoxrin, għalqithom.
U tmerinix.
Twieldet f’idejja.
Kien Sibt il-Għid.
Niftakar daqskemm niftakar x’kilt ilbieraħ.
” U t-taħdita baqgħet sejra qalb ħafna raġunar, tixjir ta’ jdejn, tberriq ta’ għajnejn u għajjat.
U min jaf kif kienu jispiċċawha, aktarx bil-ġlied, kieku ma semgħux il-ħdax idoqqu, u waħda ftakret li kienet ħalliet l-ikel fuq in-nar se jinħarqilha.
Imma t-twelid ta’ dik it-tarbija ma kellux jieqaf hemm.
L-għada – kien il-ħin ta’ nżul ix-xemx – mid-dar tal-ħajt tal-faċċata tal-isqaq bdew ħerġin tnejn tnejn it-tfal, libsin l-aħjar ilbies tagħhom, it-tnejn ta’ quddiem wieħed kellu xemgħa f’id waħda u speċi ta’ xugaman imdendel fl-id l-oħra, u l-ieħor bħal baċir f’idejh, qisu platt kbir ileqq bħall-fidda.
Wara t-tfal il-mistednin, ukoll imqassmin tnejn tnejn, u fl-aħħar tal-ġilwa l-majjistra u xbejba żżomm it- tarbija li kienet liebsa libsa bajda tal-ħarir.
Tista’ tgħid in-nies kollha tal-isqaq kienu mistiedna.
Dik il-ġilwa ta’ tfal, irġiel u nisa mill-isqaq żbukkat fi triq wiesgħa, kbira u twila, fejn ħafna min-nies kienu jidhru medhija bix-xogħol tagħhom u oħrajn iduru minn naħa għal oħra bħal min irid jaħli l-ħin, ma jafx x’se jaqbad jagħmel.
Il-ġilwa malli ħarġet mill-isqaq ġibdet għan- naħa tal-lemin lejn il-knisja li kienet nofs mil bogħod, trid tgħaddi t-triq kollha u tiġi f’daqsxejn ta’ misraħ biz-zuntier dejjem mimli bin-nies jitlajjaw u jpaċpċu.
Minn hemm il- ġilwa qabdet triqitha għall-knisja.
Jien, megħlub bil-kurżità, imxejt wara u dħalt ukoll fil- knisja magħhom.
(Silta adattata minn L-Isqaq ta’ Ġużè Chetcuti).
Wieħed mill-eqdem ħwienet li kien hemm fir-raħal kien dak ta’ Ċetta, li xi darba kien ħanut tal-ħwejjeġ ta’ missierha.
Ċetta, li kienet kerha daqs dagħwa b’Alla, kienet l-unika wild li kellhom Ġużeppi u Stella u kienu jafu li ħadd ma kien se jisraq qalb binthom għaż-żwieġ.
“Dik trid tfendi għal rasha,” kien ta’ sikwit jgħid Ġużeppi lil martu.
Stella, b’għafsa ta’ qalb, kienet taqbel miegħu għax il-verità mhux lakemm twarrabha u tinsieha.
Madankollu Ċetta kienet imżejna b’natural ħelu u kulħadd kien iħobbha, u meta, wara l-mewt t’ommha u missierha, ddeċidiet li tiftaħ ħanut tal-merċa flok bil-ħwejjeġ, malajr sabet lil min jinkoraġġiha għax fir-raħal kien hemm nuqqas ta’ ħwienet, u billi l-ħanut kien sewwasew ħdejn il-knisja, in-nies sabitu komdu biex filgħodu tgħaddi tagħmel ix-xirja.
Maż-żmien ‘il-Ħanut ta’ Ċetta’, kif kien isibu kulħadd, sar it-tokk fejn kull filgħodu għadd ta’ nisa tad-dar kienu jiltaqgħu biex jixtru, jgħaddu l-aħbarijiet lil xulxin, jgħidu fuq dik u fuq l-oħra, igergru kontra żwieġhom, jgħidu kemm kienu mqarbin uliedhom u, meta fl-aħħar jiftakru kemm kien għad fadlilhom x’jagħmlu, jitilqu lejn id-dar.
Ċetta ma kinitx tagħlaq il-ħanut ħlief għal xi siegħa waranofsinhar biex tistrieħ fuq sodda li kellha fil-kamra ta’ ġewwa tal-ħanut.
Mad-disgħa ta’ filgħaxija kienet tagħlaq, issakkar il-ħanut u tmur lejn darha li kienet fl-istess triq.
Iż-żminijiet jinbidlu u hekk jiġri lid-drawwiet u l-ħtiġijiet tan-nies.
Bdew jinfetħu dawk imsejħa self-service stores u dawk li kienu jaraw kbir kienu jsejħulhom ukoll supermarkets.
Kien hemm ħafna garr minn tal-ħwienet iż-żgħar u saru wkoll protesti mill-aġenti imma r-rota tal-progress, meta tibda ddur, mhux lakemm iżżommha.
1/4 Ix-xogħol fil-ħanut ta’ Ċetta beda jonqos ftit ftit hekk kif dawk li kellhom karozza jew kienu jridu jmorru għax-xogħol, bdew jippreferu li jmorru jixtru mis-supermarket li kien għadu kif fetaħ ftit ’il bogħod mir-raħal għax kienu jeħilsu malajr, jagħżlu huma dak li xtaqu jixtru u fuq kollox il-prezzijiet kienu orħos.
“Dik Ċetta jmissha tagħlaq, tbigħ il-ħanut u tmur tistrieħ.
Issa m’għadx hawn lok għal dawn il-ħwienet tal-growser,” kien hemm min qal.
Imma għal Ċetta l-ħanut ma kienx il-mezz li bih taqla’ l-għejxien tagħha imma aktar il-mod kif tgħaddi l-jum, tiltaqa’ man-nies, tgħid kelma jew tnejn, tisma’ xi jkun għaddej madwarha u żżomm ruħha attiva.
“Jien m’iniex biħsiebi nagħlaq sakemm jibqgħu jiġu jixtru mingħandi,” kienet tgħid Ċetta kull meta xi ħadd kien jgħidilha li kien wasal iż-żmien li żżarma u tirtira.
Il-klijenti li baqgħu jmorru għand Ċetta kienu dawk imdaħħla fiż-żmien, li ma kellhomx karozza, li ma kellhomx lil min joħodhom fis-supermarket, jew għax kienu jħossuhom aktar komdi jmorru jixtru mingħand Ċetta fejn setgħu jiltaqgħu man-nies u jitkellmu.
Raġuni oħra kienet li l-bidla kienet tnissel fihom suspetti, biża’ u forsi wkoll nuqqas ta’ lealtà lejn Ċetta li wara kollox kienet ilha taqdihom għal ħafna snin.
Imma ż-żmien, li ma jaħrablu ħadd, jaf ibiddel kull ħsieb u xewqa li l-bniedem jorbot qalbu magħhom f’ħajtu.
Darba waħda filgħaxija waqt li Ċetta kienet fil-ħanut ħassitha ma tiflaħx u daħlet fil-kamra ta’ ġewwa biex tagħmel kikkra te bil-lumi, għax dan kien l-aqwa mediċina.
F’salt wieħed ħassitha tistordi u waqgħet mal-art.
Ftit wara daħal fil-ħanut wieħed raġel biex jixtri pakkett sigaretti u, meta ra li Ċetta ma kinitx wara l-bank, beda jsejħilha.
Fl-aħħar iddeċieda li jidħol ifittixha fil-kamra ta’ ġewwa u hemm isibha minn tulha fl-art, ħdejn il-mejda u l-biċċiet tal-kikkra miksura lil hemm 2/4 minnha, bit-te mxerred fuq il-madum imħaffer u maqsum tal-kamra.
Dak il-povru ħa l-akbar qatgħa ta’ ħajtu.
Ħasibha li kienet mietet u ħareġ jgħajjat barra bit-tama li jidħol xi ħaddieħor fil-ħanut.
Ix-xorti riedet li dak il-ħin kien għaddej Ġovann li kien jaħdem l-isptar bħala infermier u malajr daħal jiġri fil-ħanut biex jara jekk setax jagħti xi għajnuna.
L-esperjenza twila li kellu f’xogħlu malajr urietu li lil Ċetta kienet tatha puplesija u kienet għadha ħajja.
“Hawn telefown fil-ħanut?” staqsa Ġovann lil dak ir-raġel li kien għadu qiegħed jirtogħod bil-qatgħa li kien ħa.
“Ma nafx.
forsi.
iva, hemm wieħed fil-ħanut.
” “Ċetta għadha ħajja.
Hemm bżonn neħduha l-isptar malajr.
Tatha stroke.
” “Stroke xi tkun?” staqsieh dak ir-raġel hekk kif Ġovann ħaffef lejn l-ixkaffa li fuqha kien hemm it-telefown.
“Puplesija, sieħbi,” wieġbu l-infermier waqt li beda jċempel.
“Jien nista’ mmur?” staqsa dak ir-raġel.
“Agħmel int.
Imma qabel għaddi sal-għassa biex jiġi xi pulizija għax ma nistax inħalli l-ħanut waħdu.
Mill-bqija ħalli kollox f’idejja.
Issa nitla’ magħha jien sal-isptar.
” Xi ftit wara bdew jinġabru xi nies quddiem il-ħanut għax dak ir-raġel, li mar biex javża lill-pulizija, xandar kulma kien ġralu ma’ kull min iltaqa’, hu u sejjer lejn l-għassa u wara fi triqtu lejn id-dar.
Martu wkoll ħarġet tiġri u nsiet il-programm li kienet qiegħda tara fuq it-televixin u li ma kienet titilfu għall-ebda raġuni ħlief għal xi ħaġa bħal din.
Surġent u kuntistabbli telgħu jħaffu mill-għassa u malli waslu keċċew ’il kulħadd ’il barra mill-ħanut ta’ Ċetta.
Wara ftit waslet l-ambulanza u ħadet lil Ċetta l-isptar.
Is-surġent 3/4 għalaq il-ħanut wara li sab iċ-ċavetta tas-serratura li Ċetta kienet iżżomm fil-kexxun tal-bank tal-injam minn fejn kienet taqdi l-parruċċani.
Ftit wara kollox reġa’ għal li kien imma meta sebaħ l-għada n-nies fir-raħal bdiet titkellem biss fuq dak li kien ġara lil Ċetta.
Il-puplesija affettwatilha sieqha u idha tax-xellug u t-tobba tawha parir li tbigħ kollox sakemm moħħha kien għadu tajjeb u tmur f’xi dar għall-anzjani billi ma kellhiex min idur biha u lanqas ma kienet tista’ tkompli taħdem.
Kontra qalbha Ċetta ħalliet ir-raħal fejn kienet twieldet u sabet ruħha ma’ nisa oħrajn, xi wħud ferm akbar minnha fl-età, ġo dar kbira, b’ħafna kmamar u kurituri u bitħa kbira fin-nofs tal-binja fejn kien hemm xi bankijiet u funtana li kienet tferra’ għal ġo vaska kbira bil-ħut tal-ilma ħelu.
Xi ħadd li kien jiġi min-naħa t’ommha kien sema’ x’kien ġralha u beda jmur jaraha bit-tama li din tiftakar fih fil-wirt.
Hekk għamlu oħrajn li kienu jiġu minn missierha.
“Issa saru jafu li neżisti,” kienet tgħid Ċetta lilha nnifisha kull meta xi ħadd minn dawn kien jiġi jagħtiha titwila, l-aktar il-Ħadd filgħodu.
Bl-għajnuna ta’ sensar magħruf sew fir-raħal, Ċetta biegħet il-ħanut u poġġiet il-flus il-bank u wara sejħet lin-Nutar Zerafa, li kulħadd jinqeda bih fir-raħal, u kitbet kollox lil xi djar tat-tfal immexxija mis-sorijiet.
B’dan ma qalet xejn lil dawk li kienu bdew iżiegħlu biha.
Ħalliethom bit-tama li xi darba jirtu kulma kellha.
Adattata minn Fid-dar tal-Kantuniera ta’ Charles Casha, 2015.
ĊERTIFIKAT FIL-QARI TAL-PROVI SK 04C: Is-sajf tad-disgħa u tmenin Il-kliem żbaljat huwa kkoreġut bl-aħmar.
Waħda mill-affarijiet li konna nistennew hekk kif tispiċċa l-iskola u jibda s-sajf kienet il- wasla tal-emigranti.
U mal-wasla tagħhom, il-pjazza filgħaxija bħallikieku kienet tixgħel bi lwien differenti tal-ħwejjeġ ikkuluriti tagħhom.
Fosthom ġiet il-familja Cefai, li kienet ilha ħafna nieqsa mir-raħal.
Qatt ma kienet waslet familja hekk.
Ommi kienet stagħġbet kemm kienu kibru, kemm inbidlu u kemm saru ħelwin.
Tal-iskantament mhux biss kif integraw fil-ħajja tar-raħal, qishom qatt ma kienu telqu – imma kif, fi ftit jiem, il-kalamita notturna fil-pjazza ħaduha f’idejhom.
Għax min jiġi minn barra dejjem kien iġib miegħu dak li fir-raħal ikun għadu ma wasalx.
Ħwejjeġ, qatgħat tax-xagħar, arloġġi tal-idejn, logħob, ċajt u manjieri.
U l-veri turisti konna nsiru aħna li bqajna d-dar għax flus u aptit biex nitilqu ma kellniex.
U konna nistagħġbu b’kollox, l-iżjed bl-affarijiet li qatt qabel ma nkunu rajna.
Ta’ kull filgħaxija l-aħwa Cefai kienu jittawlu sal-pjazza għal xi d-disgħa u nofs u hekk kif jersqu lejn iz-zuntier – kont tarahom – kulħadd iqum minn fejn ikun, jimxi lejhom u josserva kull ċaqliqa tagħhom.
Jien ukoll kont inqum u nimxi lejhom.
Kont insib post bilqiegħda u noqgħod nismagħhom jirrakkontaw l-istejjer li fir-raħal żgur li qatt ma setgħu jiġru.
U qattajt kważi sajf sħiħ ta’ kull filgħaxija nħares lejhom.
Qatt ma rsaqt qrib tagħhom iżżejjed għax iż-żgħar kellhom posthom immarkat qalb il-fruntieri inviżibbli taz-zuntier.
Imma anke minn ftit bogħod kont sirt inħobbhom.
Iż-żgħira kellha 13 u ġmiel indeskrivibbli.
Imbagħad kien hemm ħuha li forsi kellu xi 18, oħtu l-kbira ta’ xi 23 u l-kbir nett, li kellu mat-30 u li kien hu l-kap ta’ kollox.
Hu kien jagħtihom is-sinjal biex imorru ’l hemm meta lkoll kemm aħna konna nkunu għadna fuq iz-zuntier, inħarsu lejhom u nixxennqu li stajna niddeffsu xi ftit fl-istorja tagħhom.
Wara biss ftit jiem kont sirt l-għarus taż-żgħira.
Lilha m’għedtilha b’xejn imma li kieku kellha tħares lejja żgur kienet tintebaħ.
Ma jidhirlix li qatt ħarset lejja.
Imma mħabbti rreġistrajtha.
Għax f’nofs dak is-sajf, fit-triq tan-nanna, minflok dar kbira li kienet ilha żmien imwaqqgħa, kien qed jinbena maħżen u meta lestew mit-tħaffir, inżilt isfel u qalb il-ġebel ħbejt karta, li fuqha niżżilt kollox.
Qegħidt ġebla fuq in-nota tiegħi u dik il-lejla rqadt kuntent.
Bħal sħabhom, iċ-Cefai kienu ġabu magħhom ħafna ideoloġiji ġodda.
Darba, fuq iz- zuntier kienu ġennew ’il kulħadd biex l-għada jġib grossa sulfarini.
Il-kbar kollha kienu ġabu grossa jew tnejn.
Jien ħadt biss kaxxa sulfarini waħda għax dik kont sibt ħdejn il- forn ta’ nannti.
U kulħadd beda jpoġġi sulfarina ħdejn l-oħra.
Imbagħad, xħin kollox kien magħqud flimkien f’tapizzerija waħda kbira u ma kienx fadal iktar sulfarini, qabbdu waħda minn tarf u kull waħda bdiet tqabbad lil ta’ ħdejha.
U meta nħarqu kollha u kulħadd beda jferrex is-sulfarini maħruqa, mal-art taz-zuntier spiċċaw ħafna disinji rqaq suwed, u damu hemm sakemm għamlet l-ewwel xita, ftit jiem wara li l-familja Cefai kienet marret lura, bil-wegħda li tirritorna.
U biex jimmarkaw dik li kienu qed iwiegħdu, l-aħwa neżgħu ż-żraben li kienu libsin f’dik l-aħħar lejla fuq iz-zuntier, rabtu l-lazzijiet ma’ xulxin, u waddbuhom par par sakemm inqabdu kollha fil-wajer tad-dawl li kien jaqsam il-pjazza.
Qatt ma konna rajna bċejjeċ tal-għaġeb bħal dawk.
U l-erba’ pari żraben baqgħu hemm.
Misluta u addattata mill-istorja “Is-sajf tad-disgħa u tmenin” fil-ġabra Qed nistenniek nieżla max-xita ta’ Pierre J.
Meilak (Merlin, 2009).
Silta 11Ċ L-iżbalji f’din is-silta huma mmarkati bl-aħmar iżda mhumiex ikkoreġuti.
Fi nħa wi differenti tal-Manikata jinsabu raded fil-blat (cart ruts) li s’issa l-arkeoloġi għadhom ma rnexxilhomx jiskopru sewwa meta u minn min saru.
Jaqblu biss li saru f’xi żmien bejn Żmien il- Bronż (il-perjodu li jiġi eżatt wara Żmien it-Tempji Neolitiċi) u Żmien ir-Rumani.
Fil-Manikata nsibu diversi minnhom.
Linja partikolari tibda minn taħt is-siġar tal-Miżieb, tgħaddi minn taħt il- knisja tal-Manikata, u tkompli fid-direzzjoni t al-irdum sa fuq il-baħar.
Jidher li fiż-żmien li Malta kienet maħkuma mir-Rumani, fl -inħawi tal-Manikata kien hawn attività mhux ħażin.
Fil-Ġnien ta’ Għajn Tuffieħa nstabu l-fdalijiet ta’ banjijiet Rumani li kienu jagħmlu parti minn villa Rumana.
Fuq ix-xaqliba tal-Manikata, fil-ġenb tal-irdum li jibda minn Għajn Tuffieħa u jibqa’ sejjer sax-Xemxija, instabu ħafna oqbra.
Huma oqbra żgħar i mħaf fri n ġol - irdum jew inkella ġewwa l-għerien naturali li nsibu matul dawn is-sisien.
Xi wħud minn dawn l-oqbra għadek tista’ tarahom sew.
Oħrajn tkissru meta n-nies bdew jaqtgħu l-blat mill-irdum biex jiffurmaw l- għelieqi tagħhom.
Oqbra li kienu ġol-għerien ġew irra nġa ti matul iż-żminijie t biex in-nies li kienu jgħixu fl-għerien jużawhom biex jerfgħu l-affarijiet fihom.
Xi wħud minn dawn l-oqbra ntużaw bħala xelters fi żmien it-Tieni Gwerra Dinjija.
Wara, l-għerien bdew jintużaw biex fihom irabbu l- annimali.
Fiż-żmien ta’ qabel ma ġew il-Kavallieri f’Malta, fil-Medjuevu, l-inħawi ta’ Għajn Tuffieħa u l-Manikata kienu jintużaw ħafna għat-tkabbir tal-ħxejjex u s-siġar tal-frott.
L-għelieqi kienu ta’ nies sinjuri li kienu joqogħdu l-Imdina u r-Rabat imma kienu jinħadmu minn bdiewa fqar li ġeneralment kienu joqogħdu fl-għerien li jinsabu fl-inħawi.
Fl-għerien kienu jżommu magħhom ukoll l-annimali, fosthom nagħaġ u mogħoż g ħall -ħa lib , il-laħam u s-suf tagħhom, kif ukoll gniedes li kienu jużawhom biex jaħartu bihom.
Silta 12Ċ L-iżbalji f’din is-silta huma mmarkati bl-aħmar iżda mhumiex ikkoreġuti.
Morna xalata.
Issellfu l-bagħal u l-karettun taz-ziju Ċensu, firxu mitraħ fuqu, u rkibna lkoll fil- frisk ta’ filgħodu, biz-ziju Pawl fuq is-salib bir-riedni f’idu.
Fil-benniena taħt il-karettun kien hemm il-barka t’Alla; ħobż, dullie għ, bettieħ, ġbejniet, inbid u fenek ħaj.
Sakemm telgħet ix-xemx konna ħdejn il-plieri tat-tiġrija u qbadna t-triq tas-Siġġiewi, bil- ġlieġel iċe mplu u r-roti jċaqċqu kull darba li nsibu stroff jew ħofra.
Qbadna n-niżla bejn ħitan tas- sejjieħ u xewk niexef.
Għajni marret bija.
Ħa rrkuni u stenbaħt.
U hemm, mifrux quddiemna, kien il- baħar ta’ ikħal iġennek bil-ġmiel.
F’nofsu sew, ’il barra ħafna, il-blata ta’ Filfla, qisha tinda kbira vjola.
In-niżla saret wieqfa ħafna, u z-ziju qabeż g ħa ll -art, rabat il-krikk, u beda miexi ma’ ras il-bagħal, li ma jmurx jaqagħlu.
Żarmajna l-bagħal u nżilna mgħobbijin minn ta raġ twil u dejjaq, bejn dgħajjes ta’ lwien qawwija, u sajjieda bil-qliezet imxammrin iduru magħhom, joborxu, jiżbgħu jew ikebbu l- konzijiet.
U isfel nett… il-presepju! Par għerien sewwasew bħal dawk tal-kartapesta tal-presepju ta’ Pawlinu.
U quddiemhom il-baħar, lixx, aħdar u ikħal sabiħ, qisu ħ ġieġ.
Ma flaħtx nistenna u tlaqt niġri ’l isfel, imma malajr g ħa jtuli lura, u z-zija ma rħitlix idi iżjed.
Xi fwieħa friska fl-għar! Sibna żewġ familji oħra, imma kien hemm wisa’ għa l kulħadd.
Frixna ħwejjiġna fuq ir-ramel niedi, u z-ziju beda jibni fuklar bil-ġebel f’rokna, u jiġbor biċċiet ta’ qasab, laqx tal-għuda u friegħi niexfa.
Bdejna nbiddlu.
Lili dewmuni ħafna nibred għax wara dak il-bronkite bqajt inbati bl-irjieħ.
Sa fl-aħħar inżilna ngħumu.
Wissewni biex ma nitħarrikx minn ħdejn blata fil-baxx, għax ’il barra hemm ħofra kbira.
Iz-zija baqgħet miegħi.
Għandha libsa tal-għawm tax-xoqqa, minn dik li jinsġu t-tfal taz-zija Ġuża, bajda bir-rigi roża, imberfla bl-aħmar fl-għonq u fil-kmiem, u wiesgħa u twila sa taħt irkupptejha.
Meta niżlet fl-ilma baqgħetilha minfuħa qisha bużżieqa kbira fuq daharha.
Tgħum bħa l fekruna, geddumha merfugħ ’i l fuq, idejha jaqdfu minn quddiem wiċċha, ’il barra u lura, u riġlejha j ċa fċ fu milwijin mill-irkoppa.
(Adattata minn Fuq il-Għajn ta’ San Bastjan ta’ Kilin (1993)).
Silta 13Ċ L-iżbalji f’din is-silta huma kkoreġuti bl-aħmar.
L-uniku bomber Ġermaniż tat-tip Dornier (numru sbatax) ta’ żmien it-Tieni Gwerra Dinjija li għadu jeżisti, se jittella’ mill-Kanal Ingliż.
Il-Mużew tal-Qawwa Rjali tal-Ajru (RAF) qal li t- tlugħ ta’ dan l-ajruplan madwar tletin kilometru ’l barra mill-kosta ta’ Kent, aktar minn sebgħin sena wara li twaqqa’ matul il-battalja fuq l-Ingilterra, se jfakkar l-ikbar irkupru ta’ din ix-xorta f’ibħra Brittaniċi.
Dan l-irkupru huwa r-raba’ wieħed li qed isir minn Godwin Sands.
L-eżistenza tal-ajruplan ġiet magħrufa meta dan kien lokalizzat minn seba’ għaddasa fl- 2008 f’fond ta’ madwar ħamsin pied fuq sodda tal-ġibs bi ftit terrapien madwaru.
Hu mifhum li dan l-ajruplan jinsab f’qagħda tajba ħafna.
Minbarra l-effetti tal-ħajja marittima, l-ajruplan għadu intatt.
Ir-roti prinċipali fl-undercarriage baqgħu minfuħin u, skont l-esperti, iż-żewġ skrejjen juru b’mod ċar il-ħsara li saret lill-bomber fl-aħħar inżul tiegħu.
Kien ikkonfermat li l-proċess biex l-ajruplan jitla’ mill-baħar kien se jieħu erba’ ġimgħat u mhux sebgħa, kif kien maħsub.
Anzi, qed jingħad ukoll li jista’ jieħu tliet ġimgħat biss jekk il- kundizzjonijiet tat-temp jippermettu.
It-tlugħ ta’ dan l-ajruplan mill-baħar se jkun possibbli minħabba għotja finanzjarja ta’ aktar minn tliet mija u erbgħa u erbgħin elf lira sterlina min- National Heritage Memorial Fund (NHMF).
L-ajruplan huwa xhud tal-battalja fuq l-Ingilterra kif ukoll tal-bumbardament fuq Londra u ta’ bliet fil-qrib.
Dan l-ajruplan se jkun qed jippermetti wkoll lill-mużew biex jippreżenta storja usa’ tal-battalja fuq l-Ingilterra u jenfasizza s-sagrifiċċji li saru minn bdoti żgħażagħ taż-żewġ qawwiet tal-ajru u ta’ diversi nazzjonijiet oħrajn.
Malli l-ajruplan jittella’ mill-ilma, se jibda x- xogħol biex id-Dornier ikun konservat u mħejji għall-wiri.
Ix-xogħol se jkun qed isir fiċ-Ċentru ta’ Konservazzjoni tal-Mużew tal-RAF f’Cosford fi Shropshire.
L-ajruplan se jingħaqad ma’ eluf ta’ oġġetti oħra li ġew salvati mill-NHMF bi spiża ta’ aktar minn tliet mija u dsatax-il miljun lira sterlina.
Hawn xjuħ li ħadd ma jagħtihom fastidju, għax serji jew dħulin.
Bħas-“sinjorina” li dejjem fil- gallarija tad-dar, bin-nuċċali tad-deheb imniżżel fuq imneħirha.
Meta joħorġuha tkun fuq siġġu tar-roti, b’kutra mifruxa fuq irkupptejha.
Imma wiċċha dejjem daħkan u lilna t-tfal titbissmilna u tqassmilna s-santi.
Tieħu gost tgħajtilna ħdejha biex tagħtihomlna wieħed wieħed.
Xjuħ oħrajn donnhom il-fastidju jistednuh, jew għax ikunu jriduha ta’ żgħażagħ, jew għax jieħdu għalihom għalxejn.
Wieħed minn dawn, jismu Ġanni, jgħaddi sikwit mit-triq tagħna, liebes libsa skura u kappell iswed.
Għalkemm mhuwiex xiħ ħafna, bilkemm jiflaħ jimxi imma l- bastun ma jġorrux miegħu.
Darba waħda, meta wieħed tifel qallu xi kelma, Ġanni tbaxxa biex jiġbor ġebla biex igarahielu.
Iżda billi dahru bbies ġmielu, flok tgħawweġ ’il quddiem kif jagħmel kulħadd beda jitbaxxa billi jitbandal lejn ix-xellug u l-lemin, qisu bastiment jirrollja.
Sakemm qabad il-ġebla, it-tifel kien żewġ kantunieri ’l bogħod, u sintendi l-ġebla baqa’ ma waddabhilux.
Wara din il-pantomima, kull meta nilmħuh ngħajtulu: “Baxxilha Ġann!” U hu, flok jeħodha b’ċajta, jiġri warajna b’kemm ituh riġlejh, jiġifieri qisu tarbija li għadha kemm telqet timxi sakemm jilmaħ ġebla mdaqqsa u jitbaxxa, pulzier pulzier, sewwasew kif inkunu nixtiequ aħna.
Kelinu taz-ziju Santu nasablu waħda u tant nasabhielu sew li kulħadd inqasam bid-daħk.
Kien rah ġej tlikki tlikki minn ħdejn l-iskola, ħareġ xelin imtaqqab li kellu lest fil-but, sħabu rabtuhulu ma’ ħajta twila bajda, telaq ix-xelin f’nofs it-triq fit-trab, żamm tarf il-ħajta f’idu, u mar jistaħba fil-kantuniera.
Wasal Ġanni, iżebbeġ għajnejh mistagħġeb kif iċ-ċorma xjafek tas-soltu ma kinux hemm, u lemaħ ix-xelin.
Meta ra li ħadd ma kien hemm, beda t-tbandil biex jinżel jiġbor ix-xelin li ma jmurx jiġborhulu xi ħadd ieħor qabel jiġbru hu.
Adattata minn Fuq il-Għajn ta’ San Bastjan ta’ Kilin (1993).
Dak il-ħin Għar id-Dud kien miżgħud bin-nies.
Ma kienx hemm bank wieħed battal għax min għal ħaġa u min għal oħra, kulħadd kien imur jinxteħet fuqhom; kull fejn tħares, żgħażagħ u tfal; kull fejn tara, ilwien ta’ lbiesi u ta’ wċuħ.
Fuq il-bankijiet kien hemm żgħażagħ mistħija li jħarsu lejn xulxin bis-serqa minn fuq xi ktieb jew minn fuq xi biċċa ħwejjeġ li taparsi kienu jkunu qegħdin iħitu, imbagħad jerġgħu jniżżlu għajnejhom u b’wiċċhom aħmar nar jaħsbu li n-nies kollha ta’ madwarhom kienu ntebħu b’dik il-ħarsa; kien hemm żgħażagħ bla mistħija li kienu jitkellmu u jiddieħku, jegħmżu ’l xulxin u xi wħud jilagħbu bl-idejn ukoll, bħallikieku ma kien qed jarahom ħadd; kien hemm xi qatgħa rġiel imdaħħlin fiż-żmien li kienu jmorru hemm kuljum bil-ħsieb li jigdbu kemm jifilħu, jitkażaw bl-għamil taż-żgħażagħ filwaqt li jbellgħuha lil xulxin li fi żmienhom qatt ma waslu biex jagħmlu dawk l-għarukażijiet; kont tara xi qassis imdawwar b’xi erbat irġiel jismagħhom jitkellmu, jew maqtugħ għalih jitgħaxxaq b’dik iż-żiffa li kienet tinħass tielgħa mill-baħar.
Xi qaddejja kienet tmur tiddeffes bejn xi erba’ nisa Ingliżi, u meta tara li t-tfal li kienet qiegħda tieħu ħsiebhom ikunu tbiegħdu xi daqsxejn, kienet issejħilhom u tibda titkellem magħhom bl-Ingliż biex jaħsbuha Ingliża.
In-nies li kienu mexjin kienu jaħbtu ma’ xulxin, jimbuttaw u jirfsu wieħed lill- ieħor.
Xebbiet miexja flimkien, jitkellmu lkoll f’daqqa b’leħen għoli biex jiġu mismugħin mis-subien li kienu jimxu warajhom, kienu jiltaqgħu ma’ xebbiet oħra, jieqfu jgħidu xi ċajt, u jibqgħu miexja ’l quddiem; xi żagħżugħ, li kien ikun ilu l-ġimgħat sħaħ jilbes l-aħjar libsa u jiġi min jaf minn fejn biex jaqbad ma’ xi tfajla li ma tkunx tridu, kien jibqa’ miexi warajha, filwaqt li hi, għalkemm ma kienx jogħġobha, kienet tħallih iżomm xi ħarira tama li xi darba għad iddur, għax kien jaqbel lill-frugħa tagħha li tarah imġennen warajha.
Qalb dawk in-nies kollha kienu jidhru xi żewġ miżżewġin għadhom ferħanin b’xulxin, li kienu jiġu Għar id-Dud biex juru ftit irwieħhom, u l-ħin kollu kienu jkunu b’seba’ għajnejn fuq xulxin li ma jkunx hemm xi sabi li jfettillu jħares lejn l-għarusa, jew xi xebba li tħares lejn l-għarus; it-tfal kienu jiġġerrew wara xulxin, jilagħbu, iduru mal-bankijiet, jgħaddu minn bejn in-nies bħallikieku xejn, u jirfsu lil xi ħadd li qabel ma jkun intebaħ bihom ma jilmaħhomx aktar; oħrajn kienu jiġġerrew fuq xi rota jew ikaxkru warajhom xi kelb jew żiemel tal-injam; tal-pastizzi u tal-lewż u l-karawett kienu jduru man-nies u jgħajtu b’leħen li kien jinstama’ minn seba’ kantunieri bogħod.
Bertu u sieħbu għaddew minn qalb dik il-geġwiġija kollha, bħallikieku ma kien hemm ħadd; bosta minn dawk l-uċuħ li bdew jaħbtu magħhom ma kinux ġodda għalihom; bosta minn dawk it-tfajliet li kienu għaddew minn maġenbhom kienu semgħuhom iwegħduhom li kellhom jibqgħu jħobbuhom sal-mewt u wara ftit xhur qabduhom jitkellmu ma’ oħrajn u fettluha magħhom.
Baqgħu mexjin mingħajr ma jitkellmu, daqqa jaħbtu man-nies u oħra jinfirdu xħin xi ħadd jgħaddi minn bejniethom.
Għaddew minn mal-ħadid u meta qabżu t-torri waqfu, waħħlu daharhom mal-ħadid li jagħti għal fuq il-blat u qagħdu hemm.
(Meħuda u adattata minn Is-Salib tal-Fidda ta’ Wistin Born).
Ma nafx kemm-il sena kelli, meta darba waħda missieri pinġa kartellun kbir għal xi fieri li kienu se jorganizzaw is-sorijiet ta’ Ġesù Nazzarenu.
Niftakar dan il- kartellun wieqaf mal-ħajt fl-istamperija u l-ittri tiegħu kienu kollha kapitali, ħoxnin, u kkuluriti.
Ħadt grazzja ma’ dawk l-ittri u bla ma kont għadni naf nagħraf A minn B mort ġibt lapes u karta u kkupjajt il-kartellun kollu.
Meta mort nuri l-opra tiegħi lil ommi, din bdiet tagħti fuq wiċċha u tħokk rasha u tobrom xofftejha u tgħid: “Ara jaħasra dat-tifel, kif insejnieh! Dan wasal iż-żmien li nibagħtuh l- iskola!” L-għada stess ħaduni għand is-sorijiet.
Is-sena skolastika kienet ġa bdiet u f’daqqa waħda sibt ruħi ġo sala kbira mimlija storbju, daħk, biki u riħa ta’ butir, ġo dar antika ftit lil hinn mill-knisja ta’ Sant’Anġ.
Ma nafx kienx ftit qabel jew ftit wara, li missieri kien ħadni miegħu bir-rota sal-kmamar tal-Gżira.
Kien rikkibni quddiem, fuq it-tubu.
Ftit wara li tlaqna miż-Żejtun, sewwasew kif wasalna quddiem l-istitut tas- sorijiet ta’ Ġesù Nazzarenu, sieqi l-leminija żelqitli minn fuq il-furketta u baqgħet dieħla ġor-rota ta’ quddiem.
Minnufih erġajna lura d-dar u fi ftit minuti l-għaksa ta’ sieqi saritli sewda faħma.
Għalhekk, tul l-ewwel xhur tiegħi fl-iskola tas-sorijiet, ommi kienet teħodni ġos-siġġu tar-roti għax ma kontx nista’ nimxi.
Kont nistħi ħafna.
Kont domt ix-xhur intabbab bil-ferita li kelli u għadha marka sal-lum.
Taħt l-għaksa kienet trabbietli qisha ħofra u fuqha kienu jagħmluli l-weraq ta’ xitla li kienu jgħidulha ‘tal-pjagi’.
Din kienet tinxef u teħel mal-ferita u meta jneħħuhieli kienet tassew tħallili pjaga warajha.
Ma nafx kemm kont domt immur f’din l-iskola jew jekk konniex għamilna xi tip ta’ eżami.
Naf li minn din l-iskola suppost konna nitilgħu għas-sena ta’ wara.
Dik il-ħabta l-popolazzjoni taż-Żejtun kienet splodiet f’daqqa u fl- iskola l-kbira ma kienx hemm wisa’ għal kulħadd.
Din il-problema baqgħet tiggrava sakemm għal tmiem il-ħamsinijiet bdew jibnu skola ġdida.
Għalhekk, il-klassijiet tas- sena tagħna kienu mrekknin ġo dar privata fi Triq id-Duluri, preċiżament fejn illum hemm il-posta.
Dik is-sena kont għal qalbi ħafna.
Kienet tgħallimna Miss Spiteri, għalliema tabilħaqq ġentili li jiena kont naduraha.
Ħaġa waħda biss kienet twerwirni f’dik l-iskola: iż-żejt tal-ħuta! Kull tifel kien iġib miegħu mgħarfa mid-dar.
Konna nġorruha ġo kaxxa tal-landa żgħira li fil-ġenb tagħha kienu jaqtgħulha xaqq ċkejken biex fih jidħol l-għonq tal-imgħarfa.
Waqt li kont inkun fil-kju, bl-imgħarfa tirtogħod f’id waħda u b’ħelwa tal-mastika fl-id l-oħra, kont nibda ngħid ġo qalbi li nippreferi niekol it-trab tal-art, il-ħmieġ tal-baqar, in-nemel, il-ħanżir l-art, u l-qżiżijiet kollha tad-dinja, milli nieħu dak iż-żejt tal-ħuta.
Dan iż-żejt kienet tagħtihulna l-purtinara, li kienet ġara tagħna.
Darba nismagħha tgħid lil ommi: “Veru nitħassru lit-tifel narah jieħu ż-żejt tal-ħuta.
Ikun se jaqla’ fwiedu!” Għal Milied, il-Miss kienet għamlitilna xi eżami u jien kont ġejt l-ewwel.
Għalhekk kienet xtratilna ħafna ġugarelli, firxitomna fuq żewġ siġġijiet u bdiet issejħilna wieħed wieħed biex nagħżlu dak li xtaqna.
Waqt li kienet qed toħroġhom mill-baskett kont minnufih xħitt għajnejja fuq suffara kbira tal-landa, lewn il-fidda.
Kienet qisha cone tal-ġelat, sempliċi u lixxa, imma l-lewn fiddien tagħha kien saħħarni.
Peress li kont ġejt l-ewwel fl-eżami jien kellhi l-ewwel għażla.
(Silta meħuda u adattata minn Il-Ġenn li jżommni f’sikkti – Trevor Żahra).
Silta 10C L-iżbalji f’din is-silta huma kkoreġuti bl-aħmar.
Ernest daħal id-dar u xammem x’kien qed jinħema.
Mhux għax kien imdorri jxomm xi dixx imqarrun jew xi torta tal-ikkapuljat.
Iżda għax mir-riħa tad-dar seta’ jinduna l-burdata li kellu missieru, Pietro Damiani tad-Damiani Take Away.
Illejla birra.
Mela ġew sħab Pietro jaraw il- futbol.
Daħal ħdejhom.
Kienu ġa ksew il-mejda f’nofs il-kamra tas-salott bil-karawett imqaxxar u bottijiet tal-birra miftuħin riħa ta’ ħmira maqtugħa.
Ħadd ma ntebaħ bih.
Għajnejhom baqgħu msammrin fuq l-iskrin tat-televixin lesti biex mal-ewwel mossa żbaljata tar-referì jibdew joffenduh bid-difetti li qatt ma basar li kellu.
Ernest daħal fil-kċina.
Fit-taġen kien għad hemm ix-xaħam li ħareġ miz-zalzett li nqela xi sagħtejn qabel.
Qala’ l-karta li kienet ħalliet ommu mwaħħla mall-friġġ.
Qara l-lista ta’ struzzjonijiet u sab il-favorita: “Oħroġ il-pizza mill-friża jekk ikollok aktar ġuħ”.
Reġa’ għadda l-lista fuq fuq biex jara ħalliex xi ħaġa barra sakemm wasal fl-aħħar ordni: Tinsiex tipprattika għal dak il-kunċert! Filgħaxija ċċempel u terġa’ tistaqsih kif mar l-iskola, jekk għamilx il-homework, jekk għamilx reviżjoni, jekk daqqx l-istrument.
Imbagħad tistaqsih għal missieru, jekk xorobx, jekk sabx il-kalzetti, jekk ġabarx il-ħwejjeġ qabel qabdet in-nida.
Ernest kien jirrispondiha billi jistaqsiha kif sejra u ommu kienet tinsa r-risposti u tibda ttaqtaq fuq il-konferenza li laqqgħet tobba minn madwar id-dinja kollha u x’esperjenza kienet isbaħ minn dik ta’ qabilha.
Il-ġuvni sajjar il-pizza ffriżata fil-microwave, mela tazza ilma u tela’ b’kollox fuq.
Reġa’ għadda minn bejn dawk l-iċċassati li baqgħu ma ntebħux bih anke meta għattielhom l-iskrin.
Kieku joqgħod jikolha isfel kien żgur li kienet tinżillu velenu bil-kummenti vojta li kien jisma’.
Addattata minn Inżul ix-xemx ta’ Rita Saliba (2011).
Silta 11Ċ L-iżbalji f’din is-silta huma kkoreġuti bl-aħmar.
Fi nħawi differenti tal-Manikata jinsabu raded fil-blat (cart ruts) li s’issa l-arkeoloġi għadhom ma rnexxilhomx jiskopru sewwa meta u minn min saru.
Jaqblu biss li saru f’xi żmien bejn Żmien il- Bronż (il-perjodu li jiġi eżatt wara Żmien it-Tempji Neolitiċi) u Żmien ir-Rumani.
Fil-Manikata nsibu diversi minnhom.
Linja partikolari tibda minn taħt is-siġar tal-Miżieb, tgħaddi minn taħt il- knisja tal-Manikata, u tkompli fid-direzzjoni tal-irdum sa fuq il-baħar.
Jidher li fiż-żmien li Malta kienet maħkuma mir-Rumani, fl-inħawi tal-Manikata kien hawn attività mhux ħażin.
Fil-Ġnien ta’ Għajn Tuffieħa nstabu l-fdalijiet ta’ banjijiet Rumani li kienu jagħmlu parti minn villa Rumana.
Fuq ix-xaqliba tal-Manikata, fil-ġenb tal-irdum li jibda minn Għajn Tuffieħa u jibqa’ sejjer sax-Xemxija, instabu ħafna oqbra.
Huma oqbra żgħar imħaffrin ġol- irdum jew inkella ġewwa l-għerien naturali li nsibu matul dawn is-sisien.
Xi wħud minn dawn l- oqbra għadek tista’ tarahom sew.
Oħrajn tkissru meta n-nies bdew jaqtgħu l-blat mill-irdum biex jiffurmaw l-għelieqi tagħhom.
Oqbra li kienu ġol-għerien ġew irranġati matul iż-żminijiet biex in- nies li kienu jgħixu fl-għerien jużawhom biex jerfgħu l-affarijiet fihom.
Xi wħud minn dawn l- oqbra ntużaw bħala xelters fi żmien it-Tieni Gwerra Dinjija.
Wara, l-għerien bdew jintużaw biex fihom irabbu l-annimali.
Fiż-żmien ta’ qabel ma ġew il-Kavallieri f’Malta, fil-Medjuevu, l-inħawi ta’ Għajn Tuffieħa u l-Manikata kienu jintużaw ħafna għat-tkabbir tal-ħxejjex u s-siġar tal-frott.
L-għelieqi kienu ta’ nies sinjuri li kienu joqogħdu l-Imdina u r-Rabat imma kienu jinħadmu minn bdiewa fqar li ġeneralment kienu joqogħdu fl-għerien li jinsabu fl-inħawi.
Fl-għerien kienu jżommu magħhom ukoll l-annimali, fosthom nagħaġ u mogħoż għall-ħalib, il-laħam u s-suf tagħhom, kif ukoll gniedes li kienu jużawhom biex jaħartu bihom.
(Adattata minn Koperattiva Rurali Manikata http://www.
manikatafarmers.
com/mt/storja.
html).
Silta 12Ċ L-iżbalji f’din is-silta huma kkoreġuti bl-aħmar.
Morna xalata.
Issellfu l-bagħal u l-karettun taz-ziju Ċensu, firxu mitraħ fuqu, u rkibna lkoll fil-frisk ta’ filgħodu, biz-ziju Pawl fuq is-salib bir-riedni f’idu.
Fil-benniena taħt il-karettun kien hemm il-barka t’Alla; ħobż, dulliegħ, bettieħ, ġbejniet, inbid u fenek ħaj.
Sakemm telgħet ix-xemx konna ħdejn il-plieri tat-tiġrija u qbadna t-triq tas-Siġġiewi, bil-ġlieġel iċemplu u r-roti jċaqċqu kull darba li nsibu stroff jew ħofra.
Qbadna n-niżla bejn ħitan tas-sejjieħ u xewk niexef.
Għajni marret bija.
Ħarrkuni u stenbaħt.
U hemm, mifrux quddiemna kien il-baħar ta’ ikħal iġennek bil-ġmiel.
F’nofsu sew, ’il barra ħafna, il-blata ta’ Filfla, qisha tinda kbira vjola.
In-niżla saret wieqfa ħafna, u z-ziju qabeż għall-art, rabat il-krikk, u beda miexi ma’ ras il-bagħal, li ma jmurx jaqagħlu.
Żarmajna l-bagħal u nżilna mgħobbijin minn taraġ twil u dejjaq, bejn dgħajjes ta’ lwien qawwija, u sajjieda bil-qliezet imxammrin iduru magħhom, joborxu, jiżbgħu jew ikebbu l-konzijiet.
U isfel nett.
il-presepju! Par għerien sewwasew bħal dawk tal-kartapesta tal-presepju ta’ Pawlinu.
U quddiemhom il-baħar, lixx, aħdar u ikħal sabiħ, qisu ħġieġ.
Ma flaħtx nistenna u tlaqt niġri ’l isfel, imma malajr għajtuli lura, u z-zija ma rħitlix idi iżjed.
Xi fwieħa friska fl-għar! Sibna żewġ familji oħra, imma kien hemm wisa’ għal kulħadd.
Frixna ħwejjiġna fuq ir-ramel niedi, u z-ziju beda jibni fuklar bil-ġebel f’rokna, u jiġbor biċċiet ta’ qasab, laqx tal-għuda u friegħi niexfa.
Bdejna nbiddlu.
Lili dewmuni ħafna nibred għax wara dak il-bronkite bqajt inbati bl-irjieħ.
Sa fl-aħħar inżilna ngħumu.
Wissewni biex ma nitħarrikx minn ħdejn blata fil-baxx, għax ’il barra hemm ħofra kbira.
Iz-zija baqgħet miegħi.
Għandha libsa tal-għawm tax-xoqqa, minn dik li jinsġu t-tfal taz-zija Ġuża, bajda bir-rigi roża, imberfla bl-aħmar fl-għonq u fil-kmiem, u wiesgħa u twila sa taħt irkupptejha.
Meta niżlet fl-ilma baqgħetilha minfuħa qisha bużżieqa kbira fuq daharha.
Tgħum bħal fekruna, geddumha merfugħ ’il fuq, idejha jaqdfu minn quddiem wiċċha, ’il barra u lura, u riġlejha jċafċfu milwijin mill-irkoppa.
(Adattata minn Fuq il-Għajn ta’ San Bastjan ta’ Kilin (1993)).
Silta 7Ċ L-iżbalji f’din is-silta huma kkoreġuti bl-aħmar.
Iż-żewġ żgħażagħ daħlu l-Belt u waslu fi Triq Irjali, fejn dari wieħed kien jara nies għaddejjin daħkana u ferrieħa, ħwienet mimlijin kollha ħajja u bejgħ, karozzi u karozzini, orkestri fil-kafejiet u baned fil-pjazza u kant fil-ħwienet, issa ħtija tal-gwerra kien waqa’ swied il-qalb li, bħal star iswed, għatta l-Belt kollha.
Ineż u l-fizzjal ikkonfondew fejn imorru, imbagħad hu qal: “Tridx nidħlu ngħaddu sagħtejn fit-tokis?” It-tfajla ma kellha ħajra ta’ xejn, iżda billi ma kienx hemm ħaġa oħra x’tagħmel, ma qalitx le u daħlu.
Xi tliet sigħat wara daqqet is-sirena biex tħabbar ħbit mill-ajru; kull min kien fit-tokis ħass bħal tqanqila f’demmu u beda jaħseb jekk joħroġx għall-kenn, imbagħad daħal tifel iwissi li fuq il-Palazz kienet telgħet il-bandiera ħamra, sinjal li kienu deħlin l-ajruplani tal- għadu.
Ħafna nies qamu u ħarġu biex idabbru rashom, oħrajn baqgħu jitnikkru, iżda billi l-fizzjal ma kienx jixraq li juri ruħu beżgħan, baqgħu fejn kienu, għalkemm qishom fuq ix-xwiek u b’widnejhom miftuħin għall-ħsejjes tal-ajruplani.
F’daqqa waħda beda l- isparar u l-bini beda jirbombja bit-tfaqqigħ tal-balal; ħafna nies ħarġu jiġru, oħrajn tħaxknu mal-koxox tal-pilastri; Ineż ħarset lejn il-fizzjal li kien magħha, iżda dan kellu ħsiebu band’oħra.
Minnufih instama’ tisfir nieżel mill-ajru, tisfir li jidħol fil-qalb u jkessaħ id-demm; in- nies twerwru, ma ridux jibqgħu hemm, riedu joħorġu ’l barra, xtaqu jgħajtu bil-biża’, iżda qabdithom ħedla li bikkmithom u sammritilhom riġlejhom mal-art, imbagħad instemgħet tfaqqigħa tal-waħx u minnufih inħasset theżżiża li qanqlet it-teatru, refgħetu, xejritu minn naħa għal oħra qisu kaxxa tas-sulfarini u dak il-waqt beda jiġġarraf.
(Adattata minn Ġrajja tal-Gwerra ta’ Ġużè Galea).
Nina u Doris kienu joħorġu sikwit u kellhom ħabta jduru l-postijiet fejn jarma l-monti.
Daqqa l-Mosta, daqqa Birkirkara, daqqa Bormla u daqqa l-Belt.
Dik l-atmosfera ta’ trassis, tgerfix u ffullar kienet togħġobhom wisq.
Dan għaliex Nina kellha ħabta kif tikkustinja mal- bejjiegħa, b’tali mod li fl-aħħar, meta jaraw li din il-mara kienet qabdet mal-bejgħa tagħhom bħal qarnita, jiddeċiedu li jraħħsulha ftit u Nina titlaq minn hemm bi tbissima daqsiex fuq fommha filwaqt li terġa’ tibda tgħarrex b’għajnejha biex tara togħġobhiex xi ħaġa oħra u tlesti d-dwiefer għall-vittma li jmiss.
Doris kienet takkumpanjaha.
Ma kellhiex il-ħila ta’ Nina, iżda f’qalbha kienet iddeċidiet li Nina kellha tkun l-eżempju tagħha u ssegwiha biex xi darba ssir tinqala’ fis-sengħa tax-xiri bi skontijiet speċjali.
Jum fost l-oħrajn Nina u Doris kellhom jinżlu sal-monti ta’ Marsaxlokk.
Mistagħġbin kemm ikun hemm ħut sabiħ u frisk; u qalu wkoll li jkun għadu ħaj, hemm għall- wiri, kollu jħares lejn ix-xerrejja u kultant ikellimhom ukoll.
Nina u Doris ftiehmu li l-ewwel jiltaqgħu l-Belt, eżatt eżatt ħdejn il-gabbana tal-ħalib.
Fl-imgħoddi, f’żgħożithom dan il-post kienu jsejħulu mod ieħor, iżda issa li t-tnejn huma ta’ ċertu livell, mingħajr ma ftiehmu bejniethom iddeċidew li jibdew jirreferu għalih bħala ‘l-gabbana tal-ħalib’ u Nina darba minnhom ħarbitilha wkoll milk van, iżda malajr għalqet ħalqha xħin rat il-ħarsa ta’ Mikiel riflessa f’għajnejn Doris.
U hekk, fit-tmienja u nofs Nina kienet tinsab wieqfa qisha arblu eżatt quddiem il-gabbana.
Għal min ma kienx jafha kienet donnha qed tbigħ il-ħalib hi stess għax intefgħet eżatt fin-nofs tal-faċċata tiegħu.
Idejha marbutin, u minn bejniethom, ħiereġ la ġenba, tara nieżel il-manku ta’ ġewlaq kbir.
Iżda Nina ma kinetx qed tbigħ ħalib.
kienet sejra sal- monti ta’ Marsaxlokk.
Silta 9C L-iżbalji f’din is-silta huma kkoreġuti bl-aħmar.
Il-karozza tal-linja kienet mimlija foga u nifsijiet.
Id-dħaħen tas-sigaretti kienu jtappnu l-ħġieġ u jbiddlu d-dehra tat-triq fi ċpar bajdani.
Ix-xita kienet qed traxxax bil-lajma u l-ilma fit-toroq kien jinstema’ jtextex taħt it-tajers bħal bexxiexa.
Iżda l-ħsibijiet li kellu f’moħħu ma ħallewhx jagħti kas ta’ dan kollu.
Qagħad jieħu gost iżelleġ b’sebgħu l-fwar tat-tieqa.
u jaħseb u jhewden.
Issa kien qed iħoss ruħu ċert; is-safar kien għalih l-isbaħ ġejjieni li qatt seta’ jsib.
Bis-safar ikun jista’ jfassal ħajtu waħdu, kif irid hu u bla ma jkollu lil ħadd jindaħallu jew jiqaflu.
’Il bogħod minn daru kien forsi jirnexxilu jilbes il-libsa ta’ raġel.
Iħalli warajh tfulitu bil-ġmiel u l-kruha tagħha kollha; ġmiel u kruha magħqudin flimkien tant tajjeb li qatt ma rnexxielu jagħżel il-waħda mill-oħra.
Kien iħoss li tfulitu nibtet bħal warda sabiħa, iżda li ftit tgħaxxqek bi fwiħitha.
Lil missieru ftit kien jiftakru.
Kellu ġo moħħu bħal xena mċajpra tiegħu, meta xi darba kien ħadu l-Belt u xtralu tanburlin żgħir tal-landa, x’aktarx għall-ħabta tal-Milied.
Kellu idea tiegħu bħala raġel twil, għajnejh ħodor u wiċċu ħamrani.
Iżda t-tifkira kienet tieqaf hawn.
Kultant kien jiddubita jekk din kinitx xi ħaġa li semagħha mingħand xi ħadd jew li ġrat lilu tassew.
Kienet tifkira dgħajfa li ż-żmien kien qed ikompli jdgħajjef bil-mod il-mod.
U ma setax jonqos, ladarba missieru kien ħallieh ta’ tliet snin.
Imma fil-qalba ta’ qalbu, ftit kien jisgħobbih li trabba bla missier.
Ma kienx jaf xi tfisser l-għożża u l-imħabba tiegħu, u ħaġa li ma tkunx taf il-valur tagħha ma jistax jiddispjaċik għaliha.
(Adattata minn Taħt il-Weraq tal-Palm – Trevor Żahra).
Silta Ekstra 1C: Nenu L-iżbalji f’din is-silta huma kkoreġuti.
Kien il-benjamin tar-raħal.
Kont issibu għal kollox u jindaħal f’kollox.
Jekk logħob tal-ballun, issibu minn ta’ quddiem; fil-ġbir għall-armar tal-festa, arah jibdielek minn xhur qabel jiġri u jħabrek u jħabbat bieb bieb jiġborlok il-flus minn kull dar; fil-fieri kont tarah bilwieqfa fuq xi kaxxa tal-injam jgħajjat b’ħanġra daqsiex qalb ħafna ġugarelli rħas bit-tfal madwaru fuq ix-xwiek li jirbħu xi ħaġa tal-logħob.
Ma kienx żagħżugħ matnazz.
Anzi, kien qisu sifja imma b’saħħtu.
Telaq l-iskola kmieni u taha għax-xogħol ta’ naġġar.
Ma kellux aktar minn tnax-il sena u kont tarah qalb il-bennejja, daqsxejn ta’ tifel jagħżel iż-żrar fl-għarbiel jew bil-baqqun kemm kemm jifilħu, jitgħallem jonġor.
Il-ħeġġa għax-xogħol kienet f’demmu.
Kien bieżel, ma kienx jaf x’inhu għażż jew mistrieħ.
Aktar ma beda jikber, aktar il-ħajra u t-tħabrik għax-xogħol jikbru miegħu.
Ma kien jaqta’ qalbu minn xejn, daqsxejn ta’ tifel iġorr knaten fuq spalltu u jitla’ slielem m’ogħla sular.
Qiegħda fin-natural tiegħi li nistudja sewwa l-karattri tan-nies tar-raħal tiegħi, żgħażagħ, nisa u rġiel, u mbagħad nara min minnhom jista’ jagħtini daqqa t’id fix-xogħol tal-knisja jew tal-oratorju.
Għajni kienet ilha li waqgħet fuq dan iż- żagħżugħ sa minn meta kien għadu tfajjel jagħmilha ta’ bennej.
Ridt nagħmel minnu żagħżugħ ħabrieki li għada pitgħada nkun nista’ nsibu f’kulma niġi bżonn.
U Nenu – hekk kien jismu dat-tfajjel – kien juri fih il-kwalitajiet kollha tajba u sbieħ li jien xtaqt minnu.
Imma l-futur min jafu? Xi jkun hemm miktub fejn inkunu nafuh? Dak li nibnu fi ħsiebna, f’radda ta’ salib jiġġarraf u jitħassar.
Għal Nenu l-festa tar-raħal kienet xi ħaġa kbira.
Kien jibda jaħsibha minn xhur qabel.
Mhux biex jiġbor ħa jżejjen it-toroq u anqas biex iġib il-baned għal dakinhar tal-festa, imma biex f’gabuba moħbija mill-għajn tal-pulizija jmur jagħmel il-murtali flimkien ma’ żewġt’ iħbieb, ħafna akbar minnu fis-snin u fl- 1 esperjenza.
Imma s-sengħa tal-ħdim tal-murtali malajr tgħallimha, u kellu bħal seħer f’moħħu u f’idu għax kulma jagħmel kien jagħmlu mill-aħjar.
L-għaxqa tiegħu jara l-murtali li jaħdem hu jinfetħu qishom imrewħa kollha lwien f’wiċċ is- sema mudlam.
Ukoll meta kiber, sar raġel u żżewweġ, dik in-namra għall- ħdim tal-murtali ma setgħetx titilqu.
Murtal joħroġ minn ġo ieħor, u ieħor minn ieħor, u s-sema f’daqqa waħda, jimtela bi kwiekeb imlewna.
Nenu kien iħossu jrid itir bil-ferħ, u ma’ kull murtal li jinfetaħ, iċapċap u jiftaħar li dak kien xogħol tiegħu.
Fih, ukoll li issa kiber u sar raġel missier, baqa’ n-natural ta’ tifel.
Kien jiġi jfittixni l-knisja wiċċu mdawwal b’ferħ moħbi u jistenna l-ftaħir mingħandi, u nfaħħru kont, ma ngħidx le, imma nwiddbu wkoll biex joqgħod dejjem b’seba’ għajnejn hu u jaħdem ix-xogħol tan-nar, għax in-nar ma jafx bi ħniena.
F’dik il-ġimgħa tal-festa niftakru ġie jfittixni s-sagristija u tani l-aħbar li martu kien għadha kemm kellha t-tieni tarbija, u xtaqni ngħammidha l-għada, u l-għada stess għamel riċeviment fost il-ħbieb bix-xorb u l-ħlewwiet, u b’orkestra ta’ erba’ mużiċisti li qajmet ġenn ta’ ferħ.
Imbagħad instemgħu l-murtali jfaqqgħu.
Din ma kontx nistennieha u lil Nenu għedtlu li dawk il-murtali kien imissu refagħhom għall-festa u mhux sparahom dakinhar tal-magħmudija.
“It-twelid ta’ tarbija għalija festa oħra, Dun!” Mur fiehmu lil Nenu! “Murtali,” qalli, “minn għada stess nagħmel mijiet u nimla wiċċ is-sema.
Taħsibx fuq hekk, Dun Sidor, ix-xogħol tal-isparar drajtu fuq ponot subgħajja u nieħdu qisu logħob tat-tfal.
” [Meħuda u adattata minn Sparar u Duħħan ta’ Ġużè Chetcuti] 2.
1) Inkisirli l-iskrin/iscreen tal-mowbajl/mobile għax ma kellix kaver/cover għalih.
2) Dak il-ġersi/jersey xejn ma jaqta’ ma dak il-ġins/jeans.
Aħjar tilbes tracksuit ladarba se mmorru piknik/picnic fil-kampanja.
3) Wara li lloggjajt fuq Facebook u skrolljajt ’l isfel, rajt ir-ritratt tagħna li inti tteggjajtni fih u faqqajtlu like mill-ewwel.
4) Bi Pierre magħna fit-tim għandna ċans kbir nirbħu t-tournament, billi t-timijiet l-oħra m’għandhomx plejers/players ta’ stoffa.
5) Marruli l-microwave u d-dishwasher f’daqqa.
Imnalla sibt teknixin/technician li qdieni malajr u sewwihomli f’ġurnata.
6) Dar-ritratt ta’ quddiem ħadnieh il-Universal/l-Universal Studios u l-ieħor ta’ maġenbu meta morna x-Champs-Élysées.
7) Ix-xorzijiet il-bojod tfajthom fil-washing machine mal-kuluri u aqta’ x’kulur ħarġu! Nitfagħhom fit-tumble dryer kien jonqosni! 8) Fi Queensland ħadna gost ħafna, u fi Brisbane wkoll għaddejnieha maz-zijiet.
9) Dis-sena l-logħbiet taċ-Champions League jridu juruhom live fuq it-televixin għax fil-grounds tal-futbol ma jistgħux jidħlu partitarji.
Minħabba f’hekk, il- klabbs se jitilfu ħafna flus.
10) Waqt l-assembly irringrazzjajna lis-Surmast u lill-SMT ta’ kemm organizzaw tajjeb it-Talent Show.
Xi eks/ex studenti ġew biex jarawh ukoll.
11) Kelli tmiem il-ġimgħa mill-aqwa.
Is-Sibt mort l-iSplash and Fun ma’ ħuti ż-żgħar u l-Ħadd mort dawra madwar Għawdex ma’ sieħbi bi quadbike.
12) Mort ġimgħa Livigno nitgħallem niskija u qatt ma naf li ppanikjajt/ppanikkjajt daqshekk f’ħajti! Ħożż sing taħt il-kelma jew kelmiet tajbin mill-parentesi.
1) Mort il-(kantin, kentin, canteen) tax-xogħol u xtrajt (sosiġ roll, sausage roll) u (milk shake, milkxejk).
2) Ħriġt il-(fajl, file) tal-iskola biex (niffalja, niffajlja, niffileja) l-proġett li għadni kemm (printjajt, ipprintjajt).
3) Waqt it-(trejning, training) (streċċjajt, streċjajt, stretċjajt) iżżejjed u ġbidt ligament minn sieqi.
4) Fit-(toilet, tojlit) tar-(restorant, ristorant, restaurant) kien hemm (sanitizer, sanitajżer) iżda ma kienx hemm (toilet paper, tojlit pejper).
5) Id-direttur sejjaħ lill-(maniġer, meniġer, manager) biex isib żewġ ħaddiema li lesti jaħdmu (partajm, part-time) fis-sajf meta jiżdied ix-xogħol.
6) Il-(flettijiet, fletts, flats) ta’ faċċata tagħna kollha għandhom l-(air conditioner, erkondixiner, air conditioner) imwaħħal mal-faċċata tal-gallarija.
7) Xtrajt borża (ċips, ċipps) mill-gabbana u tajt żewġ (ċipsiet, ċippsiet) lil ħija ż- żgħir.
8) Ħallejt ftit (briks, brikks) ħdejn il-bieb ta’ barra u billejl ħaduli żewġ (briksiet, brikksiet) minnhom.
9) Xtrajt (jigsaw puzzle, ġigso pażil) ta’ ħamest elef biċċa minn fuq il-(cruise liner, kruż lajner).
10) Kien hemm raġel (jippolixja, jippolixxja) l-(Land Rover, Land Rover) quddiem il- (garaxx, garage) tiegħi.
TA.
06C Ikkoreġi l-iżbalji ortografiċi kollha f’dawn is-sentenzi 1.
Toqogħdux tbagħbsu affarijiet li mhumiex tagħkom.
Bil-waqgħa li waqa’ ħaduh l-isptar minnufih u kellhom jagħmlulu erbatax-il punt fi rkopptu.
Qagħdu jedhew jilagħbu żewġ logħbiet karti fil-bitħa għall-frisk tar- rebbiegħa.
Insejt ngħidlek li ma nistax niġi miegħek billi rrid immur naqta’ xagħri u żgur li għandi madwar tliet sigħat biex niġi lura.
Inħossni bdejt negħja u l-biża’ tiegħi hu li jerġa’ jibda juġagħni dahri u nagħmel xi ġimagħtejn nieqes mix-xogħol.
Iltqajt ma’ zijuwi fit-triq u tant rajtu mbergħen jargumenta ma’ żewġ żgħażagħ li m’azzardajtx immur inkellmu.
Għamilt kollox bl-għaġla biex imbagħad xorta nsejt nehmeż id-dokument fil-ħin u spiċċajt bgħattu tard.
Qabel ma tagħtuni n-noti lura m’iniex se nagħtikom il-kotba li sliftuni.
Meta mar l-għalqa Karl qata' qatgħa sebgħu meta kien aljenat iħares lejn il-qtajja’ tal-għasafar fl-ajru waqt li kien qiegħed jiekol qatta ċiċri u jqatta’ l-karti fuq erba’ qatet silla.
U aqta' x'qatgħa ħa kif ra d-demm ħiereġ! 10.
L-erbgħin appartament irnexxielhom ibigħuhom kollha fi żmien xahrejn.
Toninu “Ejja gedida… ejja ntellqu… wieħed, tnejn, tlieta…” u Toninu, bil-ħabel li kien marbut ma’ għonq il-gidja f’idu, telaq jiġri kemm kellu saħħa fit-triq qalb ħafna trab u taħt ix-xemx tikwi tas-sajf.
It-triq, magħluqa minn żewġ ħitan twal tas-sejjieħ li mat- tarf tagħhom kienu jidhru mxabbta s-siġar tal-bajtar tax-xewk, kienet tilwi, wara xi mitejn pass, lejn in-naħa tal-lemin, fejn iżjed ’il fuq, fil-quċċata tal-għolja, kien hemm xagħra żgħira kollha blat għeri u ħaxix ħażin.
Xħin waslu hemmhekk, Toninu u l-gidja marru jistrieħu fid-dell ta’ blata ftit iżjed għolja mill-bqija, inxteħtu fl-art u bdew jitqallbu fuq xulxin.
Toninu kien għadu kemm għalaq seba’ snin, iżda billi ġieb ruħu kien juri iżjed.
Wiċċu kien ismar, għajnejh suwed, xagħru mġiegħed.
Kien liebes qalziet tax-xoqqa ta’ Malta twil sal-qasba ta’ siequ u marbut b’ċinga waħda taċ-ċarruta, għax l-oħra kien dejjem iħalliha mdendla warajh; il-qmis kienet bajda u kaħla.
Ommu Katrin, mara armla, ma kellhiex ħliefu u kienet tħobbu daqs id-dawl ta’ għajnejha.
Kif jisbaħ kienet tagħtih skutella ħalib mimlija ftiet u tibqa’ tfittitlu sakemm ma jkunx jista’ jibla’ iżjed.
Xħin ixxebbgħu, kienet tqabbadlu l-gidja f’idu u iġri ’l barra għax-xemx sa nofsinhar.
Għax Katrin ma kinitx tibagħtu skola lit-tifel tagħha; kienet tgħid li hemmhekk jaħqruhulha, li taħt is-saqaf mingħajr xemx żgur jimirdilha.
Iżda f’qalbha kienet tgħid li jekk imurilha l-iskola, idejh ma jkunux tajba għax-xogħol tar-raba’ u li jekk jitgħallem jikteb u jaqra, la jikber, iħalliha u jsiefer.
Imbagħad min jaħdmilha l-għelieqi u jindukralha l-bhejjem? Min jitmagħha la tixjieħ? 1 Toninu, ta’ tifel li kien, kien jilgħab mal-gidja u jkellimha bħallikieku oħtu.
Ħdejn il-blata għamel dawra ġebel minflok id-dar u ġabar kemm sab biċċiet xaqquf, li għalih kienu jiswew daqs l-ogħla flus.
Xħin kien jisma’ l-qanpiena ddoqq tal-għaxra, kien jorbot il-gidja bil-ħabel u joħroġha ddur dawra max-xagħra.
Wara ftit minuti kienu jerġgħu lura, joħroġ kisra ħobż sewda tal-maħlut minn ħobbu u jlesti l-mejda fuq ġebla kbira.
Kien iqatta’ l-ħobż bi snienu f’ħafna biċċiet li kien iqegħedhom waħda ħdejn l-oħra fuq il-ġebla.
Kemm-il darba l-gidja kienet taħtaflu xi biċċa u titlaq tiġri u hu jkollu jaqbadha mill-ġdid u jħalliha marbuta sakemm ilesti kollox.
L-akbar biċċa xogħol tiegħu kienet qabel l-ikel xħin jiġi biex iroddilha s-salib.
Kien jaqbdilha sieqha l-leminija, u jgħawwiġhielha kif jista’ biex imissilha geddumha.
U kien iħabbat idejh bil-ferħ, jinxteħet bilqiegħda fl-art u jibdew jieklu, gidma hu u gidma hi, bħal aħwa.
Iżda dakinhar, il-gidja, wara li kielet, minflok ma qagħdet tilgħab miegħu, ħarbitlu.
Għalxejn għajtilha, għalxejn wegħedha li, xħin jaslu d-dar, jagħtiha ħafna ħaxix x’tiekol.
Hi kienet tieqaf, toqgħod tħares lejh b’għajnejha miblugħa/mibluha u tgħajjatlu: Meeeeeeq… meeeeeeq; wara xulxin, fit-toroq u fl-għelieqi, san-nofsiegħa, sakemm il-gidja sabet it-triq tad-dar u baqgħet sejra weħidha.
Filgħaxija qabel ma raqad, Toninu beda jibki bl-uġigħ ta’ ras u l-għada filgħodu ma ħariġx idawwar il-gidja.
Toninu baqa’ sejjer għall-agħar.
Il-wardiet ta’ wiċċu kienu għabu, il-leħħa ta’ għajnejh kienet intfiet.
Il-ħin kollu jibki u jingħi u jgħajjat ’l ommu biex ma twarrabx minn ħdejh, għax jibża’ joqgħod waħdu fil-kamra.
Kultant il-gidja mill-maqjel kienet tgħajjatlu b’leħen għajjien u mdejjaq, donnha saret 2 taf x’kienet għamlitlu.
Iżda hu ma kienx iweġibha, għax kien bil-geddum magħha talli ġerrietu tant għalxejn.
(Meħuda u adattata minn Toninu ta’ Ġ.
Bonnici) 2.
Qalb Maqsuma Bdiet tolfoq u tħossha tistordi.
Dik il-geġwiġija ta’ nies u għajjat kienet aktar qiegħda tistordiha.
Għamlet ħilitha kollha biex tibqa’ f’sensiha.
U b’dawk in-nies kollha ġo darha! Ma kinitx xi waħda li tagħmilha man-nies.
Bilkemm kienet taf lil ta’ ħdejha fis- sena li kienet ilha hemm f’dik it-triq.
Dejjem ġewwa mħabbta bid-dar u bit-tfal.
U dan l-aħħar kienet saret nervuża wisq.
Tgħajjat ma’ kulħadd.
Ma setgħetx tlaħħaq ma’ kollox.
Ma kellha ’l ħadd li miegħu kienet tista’ tiftaħ qalbha.
Żewġha kien jasal għajjien wisq id-dar u aktarx nervuż bħalha.
Qabel għall-inqas kellha l-qrara ta’ kull ġimgħa għand Patri Piet li kien joqgħod jismagħha bil-paċenzja kollha waqt li hi kienet tirrakkontalu x’għamlulha t- tfal u kemm ma tistax tlaħħaq mal-faċendi u kemm kien qed iħassibha ta’ qabel tal- aħħar għax dejjem kien sejjer mill-ħażin għall-agħar.
Patri Piet ma kienx jgħidilha xi ħaġa speċjali, imma kliemu bħal donnu kien ifarraġha.
Imma dan l-aħħar lanqas kelmiet Patri Piet ma kienu qegħdin itaffulha d-dwejjaq u n-nervożiżmu.
Issa kienet ilha ma tmur tqerr u tiftaħ qalbha.
Bħal donnha kienet tilfet kull tama.
Ħafna drabi waħidha kienet thewden: “Imma għax kellu jiġri hekk lil ibni?” Kien tant ħelu meta twieled! L-oħrajn kollha jbigħu s-saħħa.
Dan bħalhom twieled: 3 ħamrani, imbaċċaċ, fuq ruħu.
Xejn ma kien jidher li aktar ’il quddiem kellu jaqa’ f’kumplikazzjonijiet kardjaċi serji.
Kienet intebħet b’kumbinazzjoni.
Kienet qabditu bronkite serja u t-tabib tad-dar bagħathulha l-isptar.
Dakinhar ukoll kienet bkiet.
U t- tifel għalkemm żgħir beka, bħal donnu fehem.
Imbagħad wara li ħareġ, bdiet tieħdu kważi kull ġimgħa l-isptar.
It-tifel għas- sitt snin li kellu kien tqil mhux ħażin u għalkemm ħafna drabi kien jiġi jwassalha ħuha bil-karozza, xorta waħda kienet tħoss it-toqol tiegħu għax kien ikollha tqandlu.
Għall-ewwel kienet għamlet kemm-il novena lil Santa Rita, lir-ruħ twajba ta’ Dun Ġorġ Preca u Papa Ġwanni u lil Santa Tereżina, imma fl-aħħar, aktar ma t-tifel beda sejjer għall-agħar, bdiet taqta’ qalbha mit-talb ukoll.
Il-pazjenti l-oħra li kienu jinġabru fil-kuritur jistennew b’nervożiżmu fuqhom biex jidħlu quddiem il-professur kienu jimlewlha rasha bl-informazzjonijiet u l-mistoqsijiet tagħhom.
Għall-inqas il- professur kien minn tagħna ħafna u kien iserraħha bi kliemu.
Imma kienet titnikket tara lin-ners iddaħħal lil binha f’waħda mill-kmamar iż-żgħar u l-professur, imdawwar minn ġemgħa studenti jfissrilhom, bi kliem li ma jiftihemx x’għandu u x’ma għandux.
Darba minnhom il-professur kellimha dwar operazzjoni.
Inħasdet.
Qalilha li għalissa kien għadu daqsxejn kmieni u kienu jridu jħallu d-difett kardjaku jiżviluppa sew.
Għalxejn serrħilha rasha li din l-operazzjoni kienet saret komuni u li fl-isptar ta’ Londra fejn il-Gvern jibgħat lil dawn il-pazjenti, kirurgi magħrufa kienu jagħmlu mirakli fuq każijiet agħar minn ta’ binha.
Imma hi ma riditx tisma’.
4 “Inti trid allaħares qatt,” qalilha darba t-tabib, “li jitħabatlek daqsxejn – dan tifel, hu x’inhu, u mimli enerġija – trid li jaqagħlek u jiġrilu xi ħaġa meta tkun waħdek miegħu?” Dan il-kliem kien daħlilha sew f’qalbha, bħal stallett jaħraq.
U issa waqt li binha kien mixħut, barra minn sensih, fil-qiegħa tal-art, dan il-kliem kompla jinkwetaha.
Imma msejken tifel, laħmu fin, ġa jrid iħoss ix-xafra tal-kirurgu.
Kif setgħet tibagħtu l-Ingilterra u tinfired minnu? U kemm kien jgħajtilha b’bikja ta’ qsim il-qalb kull meta n-ners kienet tieħdu f’waħda minn dawk il-kmamar żgħar, minkejja li s-soru biex tikkwitah kienet tgħidlu li jekk joqgħod kwiet kienet se tagħtih il-ħelu.
U issa l-ġirien ġodda li minnhom kienet żammet moħbija l-marda ta’ binha ma waqfux ipaċpċu fit-triq u fil-ħwienet tar-raħal.
(Meħuda u adattata minn Leħen Sieket fl-Għajdut tat-Triq ta’ Ġorġ Peresso) 5.
L-UNIVERSITÀ TA’ MALTA IL-FAKULTÀ TAL-ARTI IL-KORS TAL-QARI TAL-PROVI BIL-MALTI 2014-15 MAL 1030 Ir-Regoli tal-Kitba Maltija fil-Prattika 1 It-Tnejn 9 ta’ Ġunju 2014 (17:30 – 19:30) NOTA: F’dan l-eżami l-istudenti ma jistgħux jużaw kotba.
Wieġeb iż-żewġ taqsimiet.
A.
Sib l-iżbalji ortografiċi f’dawn it-tliet siltiet, ħożż sing taħthom u kkoreġihom billi tikteb il-kelma sħiħa fil-verżjoni t-tajba bl-aħmar fl-ispazju ta’ fuqhom.
[90 marka] Silta A Kien is-Sibt, għall-ħabta tas-sebgħa ta’ filgħodu.
U fuq il-għatba ta’ daqsxejn ta’ terran li jiftakar il- Bla tagħlim Kavallieri ta’ San Ġwann f’Malta, Ġanna kienet bilqiegħda tbill biċċa ħobż ġewwa bott mimli te bla ħalib, u ttella’ u tniżżel bejnha u bejn ruħha kemm kienet tkun aħjar milli hi li kieku kellha sitt liri f’idejha.
Għandha tagħti ta’ tliet xhur kera, u xi lira u nofs dejn lil xi sitta min-nies.
X’tagħmel? Kif triduha ma tissallabx, jiġifieri ma tiddejjinx, jekk żewġha ilu għomor ma jaħdem! U biex tagħqad, xi erba’ ġimgħat ilu ddobba xahrejn Kordin talli ta xebgħa lil wieħed u kien għoddu qatlu, wara li kien xorob kemm inbid sab għand Xandru ta’ ħdejhom.
Ħin bla waqt Ġanna tintebaħ illi hu s-Sibt.
Twerżiqa liema bħalha.
“Pawlu! Pawlu! Qum, għażżien! Ħlief biex tiekol u torqod m’intix tajjeb!” Pawlu, binha l-kbir, għandu erbatax-il sena u seba’ ħutu warajh, kollha bniet.
U wara ommu, li taħsel lin-nies, Pawlu li jaqla’ l-flus fost kemm ħluq jiltaqgħu d-dar.
Tifel ħabrieki u lil ommu jħobbha daqs dawl għajnejh.
Kemm-il sold jaqla’ mill-bejgħ tal-pastizzi u tal-ġurnali fit-toroq, u minn kulma jsib x’jagħmel, jagħtih lilha.
U sold sigaretti ma jixtrix.
Biex ipejjep jiġbor il-biċċiet mit-toroq, jixtri jew jisraq librett, u erħilu jobrom u jdaħħan.
Jaħasra! Min jaf x’jibla’ mat-tabakk li jkun qed ipejjep! Iżda wisq jimpurtah.
Wisq jifhem.
1/8 Meta kellu xi seba’ snin missieru kien jitpaxxa bih jarah taparsi jpejjep il-biċċa sigarett li kien jarmi hu minn ħalqu.
X’ma jpejjipx li jsib, la issa għandu erbatax-il sena! Twerżiqa oħra, “Xitan, qum minn hemm, għax ser nitfagħlek barmil ilma fuq rasek!” Pawlu jistenbaħ mingħajr ma jiftaħ għajnejh, jitqalleb fuq is-saqqu, ifittex xi ħaġa b’idejh.
Kien qed joħlom li rebaħ xelin u qed jgħoddu kollu ferħan meta t-twerżiqa li werżqet ommu ġegħlitu jistenbaħ għalkollox.
Fetaħ għajnejh u b’leħen kollu ngħas staqsieha: “Hawn, ma.
Xi trid?” “Irrid dimonju jgħarrqek! Qum minn hemm, isa, u mur fittex fuq il-gradenza maġenb l-inkwatru ta’ Sant’Antnin.
Għandi karta bil-ventisei u s-sebgħa miktuba fuqha.
Mur għand tal-lottu u ilgħabhomli.
” “Iva għalhekk qajjimtni? Ma kontx nilħaq inġibhomlok?” “Nirrak skumnikat, kemm int għażżien! Ma jeħlisnix minnek darba għal dejjem! Ma nistax narak b’għajnejja.
Qed ngħidlek, qum u mur!” Iżda għad li Ġanna lil Pawlu kienet tidgħilu – għax ħlief bid-dagħa b’ebda kliem ieħor ma kienet taf twissi lil uliedha – b’danakollu lil dan Pawlu kienet tħobbu daqs is-seba’ bniet li kellha warajh f’daqqa, għaliex xagħar dawn l-imsieken għandu jkun li kien tal-lanżit, għaliex bil-ġbid li għal kull xejn kienet iġġebbidhulhom, ħaġa tal-għaġeb kif qatt ma ġie f’idejha.
Pawlu bit-tiela’ u bin-nieżel qam.
Resaq mal-bieb ħdejn ommu jitmattar.
“Ma, hemm xi belgħa te?” “M’hemmx, għamilt belgħa għalija.
La tiġi, agħmel int.
Mur fejn bgħattek, isa.
Mur, u ara li ma ddumx għax bi kbira tkun.
” Bil-qalb it-tajba Pawlu jersaq ħdejn il-gradenza u maġenb l-inkwatru ta’ Sant’Antnin jilmaħ qoxra ta’ kaxxa tas-sigaretti u fuqha miktuba n-numri 7 u 26 li kienu n-numri tax-xahar u tal-ġurnata li fihom żewġha kien weħel l-aħħar weħla ħabs, u li kienet qiegħdet ħdejn l-inkwatru ta’ Sant’Antnin bit-tama li dan il-qaddis irebbaħha u tixgħellu xemgħa ta’ ratal u ma nafx x’tagħtih aktar.
U hekk Ġanna kienet qed tgħaddi ħajjitha.
Tittama dejjem li tirbaħ.
Taħdem lin-nies meta ssib taħdem u tkun tista’.
Mingħand ir-raġel taqla’ ta’ sikwit aktar swat milli ħobż, l-aktar meta kien ikun xurban.
Tidgħi u tisħet lil uliedha għal kull xejn, u tbati hi u wliedha.
Tbati mingħajr ma tifhem sewwa kemm qed tbati, kuljum.
Tbati bħalma jbati l-ħolqien delli, il-ħolqien nieqes mid-dawl, mid- dawl li jsebbħu u li jissejjaħ tagħlim.
2/8 (Adattata minn kitba ta’ Ġużè Ellul Mercer li dehret f’Il-Ħmar tad-9 ta’ Novembru, 1927) L-insetti tal-ilma Silta B Numru kbir ta’ insetti jgħaddu ħajjithom, kollha kemm hi jew parti minnha, ġol-ilma.
L-ilma huwa ambjent varjat ħafna, u għalhekk fih nerġgħu nsibu sottoambjenti differenti.
Għalhekk hemm insetti li jgħixu fuq wiċċ l-ilma; hemm dawk li jiddendlu taħt il-wiċċ tal- ilma, hemm oħrajn li jgħumu, hemm dawk li jitkaxkru mal-qiegħ jew mal-pjanti, kif ukoll dawk li jħaffru fit-tajn.
Ħafna minn dawn l-insetti saru speċjalizzati jew adattati għal xi tip ta’ ħajja minn dawn li għadna kif semmejna.
Dawk li jgħixu fuq wiċċ l-ilma jistgħu jagħmlu hekk minħabba li l-ilma għandu l-wiċċ tiegħu jixbah lil skorċa rqiqa ħafna u li tiġġebbed.
Tip ta’ insett magħruf bl-Ingliż bħala pond skater (li bil-Malti nistgħu nsejħulu “żgiċċ tal-ilma”), proprjament jgħix fuq wiċċ l-ilma.
Saqajh miksija bi kwalità ta’ suf irqiq li jimbotta l-ilma minn fuqu; ma jtaqqabx l-iskorċa ta’ wiċċ l- ilma u għaldaqstant ma jegħreqx imma jiżloq b’ħeffa fuq wiċċ l-ilma.
B’saqajh tan-nofs jagħti daqqiet qisu qed jaqdef, u jmur ’il fejn irid b’saqajh ta’ wara.
Speċi oħra interessanti hija l-ħanfusa msejħa “l-ħanfusa dawwarija” (whirligig beetle).
II- kelma whirligig ġejja mid-drawwa ta’ din il-ħanfusa li tiġri b’veloċità kbira fi dwawar mal- wiċċ tal-ilma.
Il-qoxra tleqq ta’ dan l-insett iġġiegħel l-ilma jiżloq minn fuqha.
Din il-ħanfusa żżomm nofsha taħt l-ilma, bħalma jagħmel vapur, u taqdef b’saqajha ta’ wara li għandhom suf apposta għall-qdif.
Barra minn hekk, din il-ħanfusa, li fil-gżejjer Maltin hija rari ħafna, għandha għajnejha speċjalizzati wkoll.
Dawn huma maqsumin fi tnejn b’tali mod li b’ta’ fuq tara barra mill-ilma, waqt li b’ta’ taħt tara ġol-ilma.
B’hekk din il-ħanfusa tista’ tara kemm barra mill-ilma kif ukoll taħt l-ilma! Dan il-ħanfus jista’ jogħdos ukoll u meta jagħmel hekk iniżżel miegħu bużżieqa tal-arja biex ikun jista’ jieħu n-nifs taħt l-ilma wkoll.
3/8 Dawn l-insetti m’għandhomx problema biex jieħdu l-ossiġnu għax jgħixu fuq wiċċ l-ilma b’kuntatt dirett mal-arja.
Iżda l-biċċa l-kbira tal-insetti li jgħixu taħt l-ilma jridu jitilgħu fil- wiċċ biex jieħdu n-nifs.
Oħrajn, kif għedna, iniżżlu magħhom l-arja – jew taħt il-ġwienaħ jew maħżuna qalb pil speċjali li għandhom fuq ġisimhom.
Insetti oħra huma adattati biex jgħaddu parti mill-ħajja tagħhom ġewwa l-ilma.
Insibu xi frieħ tad-dubbien li jgħixu taħt l-ilma fit-tajn tal-qiegħ.
Dawn ma għandhomx għalfejn jitilgħu fil-wiċċ biex jieħdu n-nifs għax fit-tarf ta’ żaqqhom għandhom bħal tubu rqiq li jtawluh sakemm jilħaq wiċċ l-ilma u b’hekk jieħdu l-arja.
Uħud minn dawn l-insetti fihom biss madwar ħames ċentimetri, u biex jieħdu l-arja jużaw tubu li huwa wisq itwal minnhom! Dud ieħor ta’ xi dubbien, fostu xi nemus, li wkoll jgħix fit-tajn, il-problema tal-arja għelibha mod ieħor.
Għandu demmu aħmar u kapaċi jaħżen l-ossiġnu fih.
B’hekk dan l-insett jista’ jħaffer iżjed fil-fond ġot-tajn u m’għandux bżonn joqgħod jitla’ għall-arja biex ifittex l-ikel.
Xi dud ta’ nemus ieħor jisraq l-arja mill-pjanti billi jigdem il-vini tal-pjanti minn fejn tgħaddi l- arja.
B’hekk jista’ jibqa’ taħt l-ilma għal żmien itwal.
Hemm insetti oħra li jieħdu n-nifs minn toqob speċjali li għandhom matul ġisimhom.
L- ossiġnu maħlul fl-ilma jidħol minn dawn it-toqob u jitħallat ma’ demmhom, waqt li l-arja l- ħażina toħroġ ’il barra għal ġol-ilma.
L-insetti li jgħixu ġol-ilma kollha huma adattati biex jgħixu f’dan l-ambjent.
Hemm dawk li jgħumu, dawk li jitkaxkru jew jimxu, u anke dawk li jimbuttaw l-ilma minn ġo fihom bi pressa kbira biex imorru minn naħa għal oħra.
Dawk li jgħumu ġeneralment ikollhom saqajhom wesgħin, jixbhu l-imqadef, u miksija b’suf speċjali li jgħinhom fil-qdif.
Dawk li jitkaxkru għandhom saqajhom b’saħħithom bil-ganċijiet fit-tarf biex ikunu jistgħu jqabbdu mal-pjanti tal-ilma.
L-insetti li jgħixu f’qiegħ l-ilma ġieri aktarx li jkunu ċatti u jiżolqu biex 4/8 joffru reżistenza mill-inqas għall-kurrenti u b’hekk ikunu jistgħu joqogħdu f’post wieħed mingħajr xkiel.
Dawk li jħaffru aktarx ikunu għamla ta’ ċilindru, bħall-ħniex tal-ħamrija.
(Adattata mill-ktieb Ġmiel in-Natura ta’ A.
E.
Baldacchino, P.
J.
Schembri u S.
Schembri, 1995) Silta Ċ Fil-villa tal-Wardija, imsemmija għall-kompożitur bravu Ġermaniż Richard Wagner u Villa misterjuża magħrufa bħala “l-villa tal-ħares” mill-ftit abitanti tal-inħawi, kienu jiltaqgħu xi persuni distinti fil-pajjiż.
Iddisinjata minn Claudio Manfredi, arkitett Taljan ta’ fama mondjali, u mibnija minn ħaddiema tas-sengħa Maltin, din l-istruttura famuża kien fiha dehra tassew imponenti, sew minn barra kif ukoll minn ġewwa.
Imdawra bi ġnien kbir u sabiħ mimli b’għadd ta’ pjanti u b’numru ġmielu ta’ siġar taż-żebbuġ, tal-larinġ u anki xi tnejn tal-lumi, din il-villa kellha swali kbar miftuħa fuq ġewwa fejn għadd ġmielu ta’ pitturi ta’ kompożituri rinomati tal-mużika kienu jżejnu l-ħitan, b’mod partikolari fis-sala l-kbira ta’ barra, fejn kienet tinżamm il-librerija.
Din il-ġawhra tal-arti kienet mibnija fuq medda art kbira fil-Wardija, b’veduti mill-isbaħ tal-Gżejjer ta’ San Pawl u iżjed ’il fuq it-torri għassies ta’ Selmun, glorjuż bħal dejjem.
Fil-kantunieri ta’ din il-villa kien hemm erba’ torrijiet żgħar li kienu jagħtuha dehra ta’ xi fortizza kbira, taf il-bużnanniet.
Imħaffer ġol-blat madwarha kien hemm ukoll foss kbir u fond li fih intefgħet il-ħamrija biex fiha setgħu jinżergħu ħafna pjanti tal-kaktus, siġar taż-żebbuġ u anke taż-żnuber.
Il-villa – jew aħjar dan l-ispeċi ta’ torri antik – restawrata b’tant stil u gost għaż-żmien tal-lum, kienet maqsuma f’żewġ sulari kbar u maestużi.
Kif tidħol mill- bieb ta’ barra, li kien maħdum bl-injam mastizz u ddisinjat b’ħila kbira minn mastrudaxxa ta’ veru, kont issib intrata wiesgħa b’għadd ta’ ritratti mdaqqsa ta’ 5/8 Adolf Hitler.
Il-kuritur kien twil iżda maqsum b’żewġ arkati żgħar imdawrin b’xambrelli tal-injam pariġġ il-bieb ta’ barra.
Iżjed ’il ġewwa, imbagħad, sewwasew kif tidħol mill-ewwel arkata fuq il-lemin, kien hemm sala kbira li kienet isservi bħala l-kamra fejn kienu jintlaqgħu l-mistidnin.
F’sala oħra mdaqqsa fuq ix-xellug kien hemm l-istudju bil-librerija miegħu, li kien jieħu d-dawl minn tieqa kbira u wiesgħa li kienet tagħti għal fuq il-ġnien.
It-taraġ għat-tieni sular kien tal-irħam u mibni rpużat u spazjuż.
Dan it-tieni sular kien imqassam fi tliet swali kbar tal-irqad bil-kmamar tal-banju magħhom li qajla kienu jintużaw.
Il-villa kienet attrezzata wkoll b’għamara moderna tixhed il- lussu, bi kmamar tal-banju Ġermaniżi ddekorati bl-ifjen materjal fis-suq.
Iżda, l-istess bħat-tliet swali kbar tal-irqad, dawn il-kmamar tal-banju ftit li xejn kien isir użu minnhom.
L-uniku difett ta’ din id-dar kbira, jekk wieħed seta’ jsejjaħlu hekk, kien il-fatt li kienet imwarrba.
Iżda għal dan il-grupp ta’ nies li kien jiltaqa’ f’din id-dar kważi regolarment, dan ma kien difett xejn, anzi x’aktarx li kien jagħmilha l-post ideali, ladarba l-iskop li għalih inbniet f’post daqshekk diżabitat kien intlaħaq mija fil-mija.
Rari kienu jersqu nies lejn dawk l-inħawi.
u b’riħet hekk din is-setta ta’ nies, uħud minnhom ta’ klassi għolja fis-soċjetà, setgħet teżerċita l-funzjonijiet tagħha, reliġjużi u mhumiex, mingħajr tfixkil jew biża’.
Lanqas b’karozza żgħira ma kont tista’ tasal sal-bieb ewlieni ta’ din il-villa għax wieħed ried bilfors jgħaddi minn trejqa ċkejkna qalb l-għelieqi miżgħuda bil-ħotob u maħnuqa bil-ħaxix ħażin.
Biex wieħed seta’ jinżel ġol-għar, imħaffer apposta fil-blat taħt id-dar kollha, u li fih kienu jsiru bħal ikliet ħfief u funzjonijiet reliġjużi fl-istess waqt, kien irid l-ewwel jgħaddi mill-ġnien kbir, imbagħad moħbi wara siġra xwejħa taż-żebbuġ kien isib taraġ dejjaq li meta jinżlu jsib ruħu f’sotterran daqs ħabs.
6/8 Malli tirfes l-għatba ta’ dan is-sotterran, fuq il-lemin kien jiżbokka bieb ieħor tal-ħadid li meta tidħol minnu ssib ruħek quddiem il-bokka tal-għar.
Din id-daħla kienet tkun dejjem magħluqa b’bieb ieħor oħxon tal-ħadid li kien jinqafel ukoll b’katnazz.
L-għar innifsu, li kien imħaffer fil-blat taħt il-wesgħa kollha tal-villa, kien mimli b’għerien jinfdu għal ġo xulxin.
U proprju hawn kien jiltaqa’ dan il-grupp ta’ individwi biex iwettaq dmirijiet jew funzjonijiet importanti li kien ikollhom fuq l-aġenda minn żmien għal żmien.
Min qatt seta’ jobsor li taħt din il-villa kbira, mibnija f’lokal diżabitat u maqtugħ minn kulħadd, kien hemm dan l-għar kbir riżervat u misterjuż, imħaffer taħt l-art, u li fih kienu jsiru attivitajiet ta’ kull xorta? Min qatt seta’ jobsor li taħt din il-villa stajt toqtol u tidfen mingħajr ħadd ma jinduna? (Adattata minn Sarah f’morsa ta’ mħabba ta’ Edmond Zarb, 2013) 7/8.
L-UNIVERSITÀ TA’ MALTA IL-FAKULTÀ TAL-ARTI IL-KORS TAL-QARI TAL-PROVI BIL-MALTI 2014-15 MAL 1030 Ir-Regoli tal-Kitba Maltija fil-Prattika 1 Il-Ħamis 11 ta’ Settembru 2014 (9:15 – 11:15) NOTA: F’dan l-eżami l-istudenti ma jistgħux jużaw kotba.
Wieġeb iż-żewġ taqsimiet.
A.
Sib l-iżbalji ortografiċi f’dawn it-tliet siltiet, ħożż sing taħthom u kkoreġihom billi tikteb il-kelma sħiħa fil-verżjoni t-tajba bl-aħmar fl-ispazju ta’ fuqhom.
[90 marka] Silta A: Frida Kahlo [adattata minn Din Mhix Logħba ta’ Adrian Grima] Kultant diffiċli ssib il-mument eżatt meta jibdew l-affarijiet li mbagħad idumu jgerbu żmien.
Forsi dan li ġej mhuwiex il-bidu: forsi ġie qabel jew saħansitra wara.
Imma storja minn xi mkien trid tibda.
U Maya, Maltija ftit qawwija, xagħarha kannella lixx, u għajnejha ħodor lewn iż-żebbuġ ikellmuk, konvinta li kollox beda dakinhar.
Hi u ħabibitha Neshe, Ċiprijotta samranija u rqiqa stikka qed tistudja l-arti Berlin, jaqbdu tal-linja u jaslu kważi quddiem il-Martin-Gropius-Bau.
Ġunju, u suppost wasal is-sajf Berlin, imma Neshe għandha l-umbrella magħluqa f’idha u Maya, minkejja li suppost qiegħda vaganza, għandha r-raincoat ħafifa tperper f’idha, raincoat minn dawk li joqogħdu f’ponn.
Għal mument tħossha ħuta barra mill-ilma, Maya.
Dan mhux l-istaġun tagħha.
Jaslu malajr kieku, imma jsibu kju ta’ nies jistennew fuq il-bankina.
Maya m’għandhiex aptit tistenna, imma ssib ruħha mħaxkna bejn ġgajta Spanjoli libsin is-sajf warajhom u roqgħa Ġappuniżi serji quddiemhom.
Neshe mhix tħabbel rasha.
Maya jkollha aptit tgħidilha li aħjar marru Alexanderplatz jew xi mużew tal-arti moderna.
Imma ma tgħid xejn 1/8 għax Neshe ilha jumejn tirrakkontalha fuq din il-wirja.
“Meta tgħaddi minn quddiemek Frida Kahlo ma tħallihiex għaddejja.
” Hekk qaltilha.
Imbagħad titbissmilha dik it-tbissima nofsha kwieta nofsha mqarba tagħha.
U allura jistennew f’serbut li ma jimxix.
Wara nofs siegħa Maya tfittex iz-zokk tas-siġra li kellhom ħdejhom fil-bidu, u ssibu għadu hemm, qrib ħafna tagħhom.
“Nesh, jekk għamilna daqshekk f’nofs siegħa,” u turiha t-tul ta’ riga qasira b’idejha, “kemm se ndumu biex naslu sar-rampa tal-mużew?” U tipponta n-naħa l-oħra.
Seħbitha titbissem.
Imbagħad, għax taf li lil Maya ma ssodisfathiex, tgħidilha: “Issa mhux hawn qegħdin? L-aqwa li mexjin.
” Allura Maya tifli l-Ispanjoli ta’ warajha – aktarx Spanjoli – inkwetati li se tibda tqattar u m’għandhomx x’jilqgħalhom, u fl-istess ħin isefsfu l-kafè li xtraw mingħand żagħżugħ fuq il-bankina.
Għandu mejda tintewa u fuqha termos, boroż taz-zokkor, kartuna ħalib.
L-ewwel tmur tfajla samra, xagħarha twil u nnukklat, liebsa libsa qasira u ħafifa, u leħenha jgħajjat; imbagħad, hi u tgħannaq it-tazza tal-kartun b’għaxart iswaba’ u tieħu pjaċir tara l-fwar jisparixxi fl-ajru msaħħab ta’ Berlin, tmur seħbitha, liebsa jeans imqatta’ u T-Shirt aħdar, u warajha dak li l-ħin kollu mdendel magħha.
Imbagħad imorru kollha.
Seba’ kafejiet.
U xħin tħares lejn l-arloġġ saru s-sagħtejn u nofs, u ħadd għadu ma pprova jaqbiżhom, u ġa waslu ħdejn il-bidu tar-rampa fil-ġenb tad-daħla tal-Martin-Gropius-Bau.
Fuqhom issa hemm biċċa drapp kbira bi stampa tperper tal-wirja.
Frida Kahlo.
Retrospektive.
“Għajnejha jkellmuk,” tikkummenta Maya, biex tkun qalet xi ħaġa.
“Mhux veru, Maya.
Ma jkellmukx.
” Jitilgħu pass ieħor fir-rampa – qabżu n-nofs issa, għax il-Ġappuniżi telgħu biċċa sewwa.
U issa aktar diffiċli biex jaraw id-diqa ta’ Frida Kahlo, għax l-istampa qed tperper warajhom.
Neshe għandha idea ċara tal-arti.
Maya ma tħosshiex komda b’dan, imma tibża’ tweġibha.
Għax Neshe taf ħafna u diffiċli tmeriha.
2/8 Maya tibda taħseb fuq x’inhu li jġegħilha tpinġi, il-mistoqsija li kull tant żmien issib min jistaqsihielha u kull darba taħsadha.
Taħseb fuq għaliex tkun trid turi dak li tpinġi lil sħabha tal-klassi, ġieli lill-għalliema u ’l tad-dar.
U bħal drabi oħra tgħid lilha nnifisha li tpinġi għax tħobb iż-żebgħa, bħal Frida Kahlo.
Tħobb il-kuluri u r-relazzjoni mqallba ta’ bejniethom.
Il-ftehim u l-kunflitti.
Tħobb l-emozzjonijiet li tħoss meta tlaqqagħhom flimkien, bħad-dell u d-dawl ta’ Caravaggio.
Silta B: Daħk [adattata min-novella ‘Daħk’ fl-antoloġija Ħala taż-Żgħożija ta’ Lino Spiteri] Tat b’rasha ’l hemm u ’l hawn, kemmxet iżjed xufftejha u kompliet izzekzek waħda wara l-oħra.
Tħares lejn it-tfajla quddiemha, lejna, u zzekzek.
Ħassejtni rrid nistħi minni nnifsi, iżda d-daħk li qabadni ma stajtx inrażżnu.
Jien u l-irġiel l-oħra rridu nżommu d-daħk tagħna fgat, il-mara zzekzek, it-tfajla għajnejha fuqna minn taħt, tara ħarsitna taħdem.
U t-tren ta’ taħt l-art miexi kollu ħsejjes u ċekċik, inaqqas, jieqaf, iniżżel, itella’, jerġa’ jirranka.
Ma kontx tajt kas li t-tfajla telgħet fil-vagun.
Jien u sieħbi konna bilqiegħda faċċata ta’ xulxin, mitluqin, it-tnejn għoddna bdejna nonogħsu wara jum li fih ħratna biċċa sewwa minn Londra.
L-ewwel li laqatni kien ġuvni bilqiegħda ħdejn sieħbi.
Iċ-ċaqliq ta’ jdejh ma’ wiċċu ġegħelni ninsa ftit l-għeja u n-ngħas.
Ma nafx xi bdejt nistħajlu: jgħolli jdejh, jaħbi wiċċu fihom hu u jdawru ’l hemm u ’l hawn, minn bejn xufftejh ħerġin ħsejjes li deher irid iżommhom lura.
Il-birra għamlet bih dan, ħsibt.
Imbagħad intbaħt li qtajtha ħażin.
Kien qiegħed jidħak u fl-istess ħin jipprova jżomm id-daħk.
Għalhekk dawk il-ħsejjes qisu se jtella’.
U iva, għandu mnejn mhux fis-sakra, iżda bilfors ftit iblah.
Iżda mbagħad sibt li raġel ieħor maġenbi kien qiegħed jagħmel l-istess.
Hawn x’hawn? Mela dieħla l-mogħża tad-daħk? Għajnejja marru fuq il-mara bilqiegħda ħdejn ġuvni.
Mara sewda, fiha daqsiex, bħan-nisa kollha suwed mhux żgħażagħ f’Londra, liebsa kappell ġmielu.
Ma kinetx qed tidħak.
Izzekzek u tross xufftejha, kellha wiċċha mqarras sħiħ.
3/8 Il-ġuvni ta’ quddiemi kompla bil-mutetti: bħallikieku qed jagħtas u jifga fl-istess ħin.
Ir-raġel ta’ ħdejja wkoll, iħares lejn ix-xellug tiegħu u qisu jrid jinqasam.
Konna qegħdin fuq żewġ bankijiet twal biswit xulxin u bilfors baqgħu jolqtuli għajnejja.
Qajmuli l-kurżità.
Inqlajt ’il quddiem mill-bank u ħarist lejn ix-xellug biex nara t-tlieta l-oħra lejn xiex qegħdin iħarsu.
Bejn għax kulħadd jittieħed, u bejn għad-dehra tagħha, mingħajr ma ridt ħassejt id-daħk tiela’ fija jien ukoll.
Ħassejtni belhani nċarrat wiċċi waħdi.
Ħarist lejn sieħbi biex inħajru jara hu wkoll.
Iżda, minkejja ċ-ċaqliq, il-ħsejjes u ċ-ċekċik tat-tren, kellu għajnejh magħluqin, idejh b’xi mod iserrħu fuq l-umbrella wieqfa mmejla, jongħos.
Erġajt dawwart ħarsti lejn it-tfajla.
Kienet taf li lkoll qegħdin għajnejna fuqha u iżjed tatna sewwa għaliex inħarsu.
Malli wasalt Londra bħal inħsadt kif sibt ma’ wiċċi l-minidjul (miniskirt).
Mhux għax Malta kien moda t-tul: id-dbielet kienu diġà bdew telgħin fil-gżira.
Iżda sa dak iż-żmien mhux daqs Londra.
Wara ftit jiem għajnejja reġgħu ġew f’posthom u, hu x’inhu, Londra hemm ħafna ħwejjeġ oħra x’tara milli dbielet, qosra kemm saru qosra.
Għalkemm, ikolli nistqarr, il-minidjul kien ta lix-xena Londoniża laqta ġdida, differenti minn meta kont tlajt hemm l-aħħar.
Madanakollu, kif għedt, kont drajtu.
Imma minidjul bħal tat-tfajla tat-tren qatt ma rajt.
Issejjaħlu dublett għax ma ssibx kelma oħra għalih.
Ma tgħidx li t-tfajla kienet minn dawk in-nisa li jixirqilhom kollox, imqar iċ-ċraret.
Wiċċha ma kien jgħid xejn, u lanqas suritha, jekk tifliha tajjeb.
Iżda daqslikieku hi xi waħda warrbilha kienet mixħuta bilqiegħda lura, sieq fuq sieq, kuxxtejha għoddhom jidhru sa fuq.
Ma kellhiex sabar f’qagħda waħda lanqas.
Tqalleb riġlejha minn wieħed għall-ieħor, issa twaqqa’ xi ħaġa u tiġborha hi u turi iżjed minn ġisimha, titfa’ ħars bla heda lejna minn taħt beritta bil-ġummiena mgħaddsa f’rasha sa fuq xfar għajnejha, li kompliet għaqqdet id-dehra tagħha.
4/8 Ftaħt ħalqi biex inkellem lil sieħbi.
Iżda minflok kliem għoddni nfqajt nidħak ngħajjat.
Iż-żewġt irġiel l-oħra wkoll; irridu nrażżnu d-daħk, iżda t-tlieta li aħna ma stajniex nifilħu nżommu.
Inħarsu lejn it-tfajla, lejn xulxin, indawru wiċċna malajr, u nidħku.
Silta Ċ: Ix-Xiri u r-Ritorn tar-Rigali [adattata minn L-Għażla: Tagħrif lill-konsumatur, 4] L-għażla ta’ x’rigali nixtru lil qrabatna u ’l ħbiebna mhix faċli u ħafna drabi toħdilna ħafna ħin.
Fl-istess waqt hemm ukoll element ta’ riskju għaliex nistgħu nagħżlu rigali li ma jkunux addattati jew li ma jintgħoġbux.
Għalhekk huwa importanti li nieħdu l-prekawzjonijiet.
L-ewwel parir hu li ma nħallux ix-xiri għall-aħħar minuta.
Ix-xiri tar-rigali għandna nqassmuh fuq perjodu ta’ żmien twil biżżejjed li jippermettilna nduru ftit u naraw x’hemm fis-suq.
Niċċekkjaw jekk ir-rigali li nixtru jkunux jistgħu jinbidlu u kif Biex nevitaw li naħlu l-flus fuq rigali li ma jintużawx, għandna naċċertaw li dak li nkunu se nixtru jista’ jinbidel.
Qabel inħallsu għandna nistaqsu lil tal-ħanut liema huma l-kundizzjonijiet tar-ritorn.
Peress li r-ritorn tal-oġġetti li ma nkunux irridu mhuwiex dritt li tagħtihulna l-liġi, importanti li qabelxejn nistaqsu jekk ikunx possibbli li nibdlu l-oġġett u, jekk iva, kif nistgħu nagħmlu dan.
Fortunatament, il-maġġoranza tal-ħwienet joffru l-possibbiltà li nibdlu oġġett jekk nirritornawh sa żmien speċifiku.
Hemm ħwienet li anke joffru nota ta’ kreditu jew saħansitra l-flus lura.
Tajjeb li nkunu nafu wkoll il-proċedura ta’ kif isir il-bdil.
Hemm bżonn l-irċevuta fiskali, jew tal-ħanut jista’ jagħtina gift receipt li tkun tista’ tintuża biex nirritornaw ir-rigal? Għandna nistaqsu wkoll sa meta jkunu jistgħu jiġu rritornati r-rigali u f’liema kundizzjoni għandhom jitwasslu lura.
Pereżempju, bit-tikketti mwaħħla u fl-ippakkjar oriġinali tagħhom? Importanti li din l-informazzjoni ngħadduha lil min nagħtu r-rigal.
5/8 Tipi ta’ prodotti li ma jistgħux jinbidlu Hemm tipi ta’ prodotti li ma jkunux jistgħu jiġu rritornati, pereżempju l-prodotti magħmula b’qisien partikolari jew personalizzati, jew dawk il-prodotti li għandhom ħajja qasira, bħall-fjuri friski.
Minħabba raġunijiet ta’ iġjene, ħwejjeġ ta’ natura intima u prodotti bħal imsielet u make-up normalment ikunu esklużi mill-proċeduri tar-ritorn li jkollhom il-ħwienet.
Ix-xiri tar-rigali mill-internet Jekk inkunu biħsiebna nixtru xi rigal mill-internet, importanti li naħsbu sew minn qabel għax il-posta fil-jiem tal-Milied tista’ ddum aktar biex tasal.
Barra minn hekk, għandna niftakru fid-dritt tagħna għall-Perjodu ta’ Konferma (Cooling-Off Period), li huwa dak il-perjodu ta’ żmien li matulu nkunu nistgħu nħassru x-xirja tagħna u nerġgħu nieħdu flusna lura.
Imma l-ħlas tar-ritorn tal-oġġetti għand il-bejjiegħ ikollna nħallsuh aħna.
Qabel ma nixtru b’mod elettroniku, importanti li nieħdu numru ta’ prekawzjonijiet.
Jeħtieġ li nkunu nafu min hu l-bejjiegħ u fejn nistgħu nikkuntattjawh.
Jekk inkunu se nixtru mingħand xi kumpanija għall-ewwel darba, tajjeb li nagħmlu ftit riċerka minn qabel ħalli naraw x’reputazzjoni għandha mal-klijenti tagħha.
Jeżistu siti elettroniċi apposta fejn wieħed jista’ jistaqsi dwar il-kumpanija, ngħidu aħna, jekk il-prodotti tagħha jaslux kif tkun ordnajthom u jekk jaslux fiż-żmien miftiehem.
Ix-xiri ta’ ġugarelli F’każ li nkunu nixtiequ nixtru xi ġugarelli mill-internet, niftakru li dawn irid ikollhom il-marka “CE”.
Din hi s-simbolu li juri li l-ġugarell ikun ġie magħmul bl-istandards tas-sigurtà imposti mill-Unjoni Ewropea.
Ġugarelli mingħajr din il-marka ma jistgħux jidħlu fis-suq Ewropew, u allura, naturalment, lanqas fis-suq Malti.
Jekk nordnaw ġugarelli mingħajr il-marka “CE” jista’ jkollna l-problemi meta jaslu Malta għax tad-dwana ma jħalluniex indaħħluhom fis-suq Malti.
Dan kollu japplika wkoll għal meta nixtru prodotti elettroniċi jew li jaħdmu 6/8 bl-elettriku.
Għal dawn ukoll hemm l-obbligu legali li jrid ikollhom il-marka “CE”.
Il-prodotti difettużi u d-drittijiet legali tagħna Fl-aħħar u mhux l-inqas għandna niftakru dejjem li jekk nixtru rigal li jkun difettuż jew li ma jkunx skont il-ftehim, hi x’inhi l-proċedura tal-ħanut dwar ir-ritorn tal-oġġetti, il-liġi tagħtina d-dritt li nitolbu rimedju mingħajr ħlas.
Ir-rimedji li toffri l-liġi huma fuq it-tiswija, il-bdil, jew l-għoti tal-flus lura.
Ikun hemm sitwazzjonijiet meta t-tiswija jew il-bdil tal-oġġett ma jkunux possibbli u allura tal-ħanut, minflok flus, joffrilna nota ta’ kreditu.
Din għandna naċċettawha biss jekk inkunu rriduha għax ħadd ma jista’ jobbligana noħduha.
F’ċirkostanzi bħal dawn, il-liġi ttina d-dritt ninsistu għall-flus lura.
Meta jkollna problema għandna l-ewwel nippruvaw insolvuha bil-kelma t-tajba ma’ tal-ħanut u, jekk dan ma jkunx possibbli, għandna mbagħad nikkuntattjaw lill-Uffiċċju għall-Affarijiet tal-Konsumatur għal aktar informazzjoni u assistenza.
ikompli ———>>> 7/8.
L-UNIVERSITÀ TA’ MALTA IL-FAKULTÀ TAL-ARTI IL-KORS TAL-QARI TAL-PROVI BIL-MALTI 2012-13 MAL 1030 Ir-Regoli tal-Kitba Maltija fil-Prattika 1 L-Erbgħa 4 ta’ Settembru 2013 (9:15 – 11:15) NOTA: F’dan l-eżami l-istudenti ma jistgħux jużaw kotba.
Wieġeb iż-żewġ taqsimiet.
A.
Sib l-iżbalji ortografiċi f’dawn iż-żewġ siltiet, ħożż sing taħthom u kkoreġihom billi tikteb il-kelma s ħiħa fil-verżjoni t-tajba bl-aħmar fl-ispazju ta’ fuqhom.
[90 marka] Silta 1: Solitudni [Adattata minn Samuraj ta’ Frans Sammut] Mhux fit-triqat kollha tar-raħal kien inqata’ d-dawl.
Il-bozza kbira tiżen tliet wiżniet ta’ taħt it- tieqa ta’ Samwel kienet fl-għors tagħha ddawwal it-triq għat-tul ta’ tefgħa ta’ ġebla.
U l-faċċata tad-dar tiegħu kienet qisha stampa żgħira fuq sfond skur f’kartolina tal-Milied.
Li jonqos kienet il-kesħa li twebbes il-qtar tax-xita fi blalen żgħar donnhom ġmiemen bojod.
Bejn li ma setax jorqod, bejn id-dawl tat-tieqa u t-trambil tax-xita, it-travi kien għaddhom mill-anqas għaxar darbiet.
Xħin imbagħad xeba’ jgħoddhom, beda jżomm idu l-leminija fuq imnieħru u jistħajjel li qed jgħaddi sebgħu l-werrej matulhom u bejniethom.
Imbagħad beda jqabbżu minn fuqhom bħaż-żwiemel tal-Marsa li jaqbżu x-xatbiet tat- tiġrija.
U xħin xeba’ minn dawn id-drawwiet ta’ tfulitu, baqa’ jħares lejhom mimdudin, jerfgħu fuqhom it-toqol tat-torba tal-bejt.
Donnu għer għalihom.
Dmirhom kienu jagħmluh bla ħsieb xejn.
Ma jgemgmu qatt.
La jafu b’xift jew b’sahra bi ħlas doppju u lanqas b’azzjoni industrijali.
Kienu ħiemda, mimdudin ħdejn xulxin bħal żewġ koppji maħbubin fuq friex wieħed.
Tal- ewwel mix-xellug qatt ma ra lil tat-tielet, minn meta tqiegħdu f’posthom żmien ilu, u tat-tieni 1/7 qatt ma ra lil tal-ewwel mil-lemin.
Ħdejn xulxin u donnhom imbiegħda mili sħaħ.
Iżda xorta henjin fis-solitudni.
Hu wkoll kien waħdu.
Kien jaħseb għal rasu u l-għejxien dejjem qalgħu.
Min-nies qatt ma stenna xejn.
La mogħdrija, la għarfien, la għajnuna, la faraġ, la sliem, xejn.
Iżjed kien jibża’ minnhom, mill-ħarsa f’għajnejhom, ħiemda, taħbi ġuħ kannibalesk.
La kien jafdahom u lanqas imil fuqhom.
Il-gidma tagħhom kienet tbeżżgħu u f’għajnejhom u fi kliemhom ma kienx jilmaħ għajr il-għatx għall-gidma.
Kien waħdu iva, iżda ma kien bżonn ħadd.
Bħat-tigra tal-masġar.
Kellu jterraq il-mogħdija mħattba tal-ħajja u jiftaħ għajnejh mit-twegħir tal-ħofor nofshom mistura u l-liwjiet f’daqqa u l-għawġ li jfiġġ minn warajhom.
B’ħiltu biss ried ikun b’seba’ mitt għajn mill-ħurrieq għoli u l-għollieq moħbi taħt il-weraq bellusi tal-ward.
Ried jimxi pass pass li waħda minn saqajh ma tinqabadx f’xi nassa fommha miftuħ beraħ u x-xdieq tal- ħadid imħejjijin biex jaħfnuhielu.
Xi drabi kien iqabbel ruħu ma’ dak li jġorr il-ktajjen marbuta mal-għekiesi ta’ saqajh, fuq spalltu t-toqol ta’ xifer il-għuda tas-salib, għaddej f’purċissjoni ta’ swied il-qalb.
L-ajru griż solenni u t-toroq imċappsin biż-żebgħa sewda tal-luttu.
U hu għaddej iġorr il-ktajjen imsaddin minn nofs it-triq.
Fuq il-bankini ta’ kull ġenb geġwiġija nies.
Jgħarrex sewwa f’wiċċhom u b’qatgħa kbira jsib li mhumiex jissieħbu fil-luttu bħalu.
Wiċċhom miżbugħ bl-aħmar u fuq imneħirhom ieħor kbir tal-buffi taċ-ċirku.
Ħalqhom beraħ u xofftejhom miżbugħin bl-aħmar jgħajjat imbegħdin minn xulxin.
U jidħku, jidħku.
Iħares f’għajnejhom u jilmaħ ċrieki koħol kbar madwarhom.
U għajnejhom wireċ, ħabba ’l hawn, u oħra ’l hinn.
U waqt li hu, imkerċaħ, jagħti tefgħa wara l-oħra, iġorr il-ktajjen twal u tqal, huma jlegilgu minn fliexken imlewna bl-ilwien kollha tal-qawsalla.
Le, le, m’hawnx agħar milli tagħmel sehem minn purċissjoni li meta taqta’ 2/7 jiesek minn ta’ quddiemek li mhux hemm u tħares lura u ma ssib lil ħadd tintebaħ li qiegħed waħdek u li ma hi purċissjoni xejn.
Iżda fl-istess waqt kien donnu jsib għaxqa fis-solitudni.
Kellha mill-benna tal-għasel li jgħaxxilek griżmejk u jaħraqhomlok.
U ġieli ma ħassux jgħir għan-nies ta’ fuq il-bankini bil- karti mlewnin li jwaddbu għal ras xulxin f’karnival barra minn żmienu.
Imbagħad jiġuh waqtiet bħal-lejla meta jħossu donnu travu fi friex wieħed ma’ oħrajn, imbiegħed minn ta’ ħdejh, la jmisshom u lanqas iħoss il-ħtieġa jew ix-xewqa li jmisshom.
U fuqu, bħalma jittama li fuqhom ukoll, it-toqol tat-torba u tal-kaptelli.
Jekk l-oħrajn jiżfnu u jixxalaw, hu ma jafx jagħmel bħalhom.
jew ma jistax.
Mhix fin- natura tat-tigra li titla’ fuq fergħa u ssaffar jew twerżaq minn zokk għal ieħor f’orġja ta’ ħsejjes grotteski li jinftiehmu biss mit-tjur koroh.
Iżda hu kien tigra? Jekk ma kienx, kien jeħtieġ li jsir.
Ħaġa titpatta b’oħra.
Jekk it-tjur u l-bhejjem il-koroh l-oħra kienu jistmelluh, għaliex ma jagħtihomx għal xiex jistmelluh tassew? Jekk huma torox għall-ħsejjes ġewwiena tiegħu u ma jagħrfuhomx, ma kienx jistħoqqilhom li jisimgħuhom.
Għalhekk l-aħjar li jwaqqafhom u flokhom iħalli biss.
ħdura.
Ħdura għall-ħodor u allaħares jaqgħu taħt idejh għax jigrifhom, jigdimhom, iċarrtilhom laħamhom miżbugħ, iqattagħhom bċejjeċ u jħallihom imxerrdin mal-art għall-bhejjem l-oħra, ħa jagħmlu festa minnhom sa ma taqbadhom indiġestjoni li ġġegħelhom jirriġettawhom u mill-ġdid iħalluhom biċċiet ’l hawn u ’l hinn, kustilji, imsaren, fwied, isdra, għekiesi, għarqbejn u għajnejn mifqugħa, imgeżwrin f’borża.
Dawk it-travi kienu ilhom hemm siekta mill-anqas mija u ħamsin sena.
X’raw, l-injam tagħhom biss jaf.
Raw xtiewi u sjuf bla għadd.
Għandhom mnejn raw id-dnub li ma wettaqx hu u li mbagħad kiber miegħu u għaddieh.
3/7 Silta 2: Charles [Adattata minn L-Olimpijadi tad-Dagħa ta’ Charles Micallef St John] Charles veru kien multimiljunarju u ħadd ma kien jaf eżatt kemm kellu.
Probabbli lanqas hu stess ma kien jaf.
Iżda mhux minn dejjem kien miljunarju.
Anzi beda totalment mix-xejn.
Kien l-akbar minn familja ta’ sbatax-il aħwa, disgħa minnhom bniet.
Minn tfulitu kien imqareb u sa mill-ewwel snin tal-primarja kien jirnexxilu jaħrab mill-iskola tista’ tgħid kuljum.
B’ommu dejjem tqila u b’missieru jaħdem lejl u nhar biex ilaħħaq ma’ familja kbira li bl-għeja kollha li kien ikollu xorta kompla jkabbar, Charles ftit kellu min iżommlu dixxiplina u ta’ seba’ snin kien diġà jiġri qalb il-ftit għelieqi ta’ madwar raħal twelidu, jisraq il-frott u ħaxix u jgħabbih f’karretta biex ibigħu nofs prezz f’raħal ieħor fil-qrib.
In-nies kienu jiggustawh u jixtru mingħandu.
Kien jagħti nofs li jaqla’ lil ommu u n-nofs l-ieħor kien jaħbih f’moħba li ma kien jaf biha ħadd.
Meta beda jitfarfar u kellu dawk it-tnax-il sena biddel “ix-xogħol” tiegħu u ta’ kuljum kienu jintefgħu miegħu tliet subien oħra bejn sentejn u tliet snin akbar minnu, u Alla m’għamilhom għax ħadd ma kien jaf fejn kienu jmorru jħufu.
Iżda minkejja li Charles kien l- iżgħar fost l-erbgħa, ma kienx hemm l-iċken dubju li fosthom hu kien imexxi.
Daqs erba’ snin wara, it-tliet sħabu kienu arrestati mill-pulizija fuq suspett ta’ sensiela ta’ serqiet.
Iżda lil Charles baqgħu ma sabuhx.
Ħadd ma kien jaf x’sar minnu.
Lanqas ommu, missieru u ħutu.
Almenu hekk kienu qalu lill-pulizija meta interrogawhom.
Xnigħat kien hemm kemm trid.
Kien hemm min qal li sħabu kienu qatluh u kien hemm min qal li ommu u missieru kienu ħbewh xi mkien fejn lanqas il-pulizija ma setgħu jsibuh.
It-tliet żgħażagħ inħelsu mill-arrest fuq nuqqas ta’ provi, u għax ma sabulhom xejn milli suppost kienu serqu.
Wara ftit intesa kollox bħalma ntesa Charles ftit tax-xhur wara, kemm 4/7 minħabba li kulħadd kellu l-problemi tiegħu fuq xiex jedha, u kemm minħabba li l-familja tiegħu kienet marret toqgħod f’villa lussuża li nxtrat mingħand miljunarju Sirjan li ried ibigħ malajr u jitlaq minn Malta qabel isibuh tas-servizzi sigrieti ta’ pajjiżu.
Missier Charles kien mexxieha li l-flus biex jixtri l-villa kien rebaħhom bil-logħob tal-powker fuq l-internet.
Milli jidher ir-rebħ baqa’ jsir regolari u ta’ spiss għax lit-tfal, jiġifieri ħut Charles, ħariġhom mill-iskola tal-gvern u daħħalhom f’dawk privati u tal-Knisja, xtara l-aħħar mudell tal-BMW, l-aktar li kien jiswa flus, u rtira mix-xogħol.
Sentejn wara li Charles għeb minn Malta, missieru bagħat għat-tliet ġuvintur sħabu u newlilhom ktieb tal-bank kull wieħed.
“Dawn bagħathomlkom Charles,” qalilhom.
“Kif tistgħu taraw, dawk kontijiet f’bank Żvizzeru u Charles qalli biex ngħidilkom li fi tliet snin żdiedu bl-imgħax.
” Meta fetħu l-kotba tal-bank, it-tliet ġuvintur sabu li l-ammonti depożitati kienu tliet darbiet is-sehem tagħhom ta’ tliet snin qabel.
Sena wara, Charles, issa ta’ dsatax-il sena, tfaċċa Malta għal għarrieda ma’ tfajla Ingliża l-ġmiel tagħha.
Wara li għamel ġimgħa jgawdi lill-familja u ħin twil magħluq f’kamra ma’ missieru jiddiskuti n-negozju, ċempel lit-tliet sħabu u flimkien magħhom għamel daqs xahrejn idur madwar Malta, ikellem nutara, avukati, periti u sidien ta’ proprjetà, u wara ħafna diskussjonijiet u negozjati xtara blokk sħiħ ta’ djar qodma qrib xatt il-baħar.
Ġimgħa wara kien diġà ħalla Malta u sa xahrejn wara d-djar li xtara kienu diġà tbattlu mir- residenti u minnufih beda x-xogħol ta’ twaqqigħ taħt is-superviżjoni ta’ sħabu.
Ix-xogħol tlesta f’ħakka t’għajn u minnufih beda x-xogħol proprju tal-bini, minkejja li permess kien għadu ma ħariġx.
Iżda Charles ma kellux inkwiet dwar dan.
5/7 Kulħadd kien skanta bil-ġmiel ta’ blokk li kien tela’ flok dik il-kruha ta’ djar li kien hemm qabel.
U skantaw aktar kif il-blokk kien għoli ħmistax-il sular ma’ xatt il-baħar.
Is-sitt mitt appartament inbiegħu kollha, nofshom lil negozjanti Maltin u lil Ingliżi li ddeċidew li jirtiraw Malta.
Iżda n-nofs l-ieħor dehru li mtlew minn Sqallin, Amerikani u Russi li kienu jingħalqu xhur sħaħ fl-appartamenti tagħhom u wara ħadd ma jarahom aktar.
Iżda flokhom dejjem kienu jiġu oħrajn li kienu jżommu l-istess rutina.
Għamel żmien, Charles, ma jersaqx Malta.
Kienu ġrew l-għajdut li kien weħel il-ħabs l- Ingilterra, iżda ħadd ma kien fiż-żgur għax tal-familja u ħbiebu ma kienu jitkellmu xejn ma’ ħadd dwaru.
Meta ġie lura Malta wara ħames snin Charles xtara biċċa art enormi kollha xagħri, ħlief għal ftit irqajja’ ħamrija baxxa ’l hawn u ’l hinn u giren antiki li kienu nofshom imwaqqgħin.
Ħafna ħasbuh miġnun meta xtara din l-art li ma seta’ jibni xejn fuqha għax għall-flejjes li ħallas għaliha, dejjem skont x’kienu jgħidu n-nies, ma kienet tajba għal xejn.
Missieru kien jgħid lil min jistaqsih li ibnu kien xtraha għall-kaċċa minkejja li l-istaġuni tagħha kienu nqatgħu għalkollox.
Xhur wara, il-mezzi tax-xandir ħarġu bl-aħbar li ngħata permess għall-bini ta’ lukanda ta’ ħames stilel b’elf u ħames mitt kamra, u daqs erba’ mitt villa fuq l-art li kien xtara Charles, u f’kemm ili ngħid beda x-xogħol tal-bini.
Sadanittant Charles aktar kien jagħmel żmien barra milli Malta u l-amministrazzjoni tal- proprjetà tiegħu ħallieha f’idejn missieru u ħutu li issa kienu saru nies, b’karozzi lussużi, djar il-ġmiel tagħhom u miżżewġin għand familji prominenti.
Darba, waqt laqgħa ma’ negozjanti oħrajn f’lukanda ta’ wieħed minnhom f’Las Vegas, Charles tah attakk qawwi tal-qalb.
Sakemm twassal l-isptar, qalbu kienet diġà waqfet tħabbat u kien biss bix-xokkijiet f’sidru li stejqer.
Wara li għamlu eżamijiet mediċi fit-tul, it- 6/7 tobba ma tantx urew ottimiżmu li Charles kien se jgħaddi wisq għall-aħjar minkejja l- operazzjoni li żgur kellu bżonn.
L-ispeċjalista tal-qalb dam jopera fuq Charles aktar minn sitt sigħat, u ġimagħtejn wara Charles kien diġà jimxi qisu qatt ma kien xejn.
Matul dan iż-żmien kellu ċ-ċans jirrifletti bil-kwiet – kwiet li qatt ma kellu matul is-snin itir minn kontinent għal ieħor jinnegozja u jkabbar il-ġid kbir li akkumula.
F’qalbu qal li kien wasal iż-żmien li jieħu l- ħajja aktar bil-mod.
Bdiet taqbdu nostalġija kbira għal pajjiżu u ġietu x-xewqa li jitlaq il-ħajja mgħaġġla li kien jgħix, isib mara bil-għaqal, jiżżewwiġha u jkollu t-tfal.
Charles qagħad joħodha bil-mod biex jiġi lura Malta.
Titjiriet wisq fit-tul ma kinux jagħmlu tajjeb għal saħħtu.
Beda jivvjaġġa qisu turist, jara l-veduti sbieħ li kienu joffru l-ħafna pajjiżi li kien żar kemm-il darba għan-negozju tiegħu.
Sadattant bena villa daqsiex f’tarf ta’ rdum, dawwarha b’ħajt għoli biex ħadd ma jkun jista’ jittawwal għal ġewwa u tefa’ żewġt iklieb biex jgħassulu l-proprjetà matul il-lejl.
Peress li ma ried l-ebda barrani jidħol f’daru, ħlief dawk il-barranin li kienu jżuruh dwar negozju kull tant żmien, qabbad waħda mit-tfal ta’ ħutu teħodlu ħsieb it-tindif u l-amministrazzjoni tal-kċina.
Iżżewweġ lil oħt wieħed minn sħabu ta’ tfulitu u ftit ftit beda jidra jgħix ħajja pjuttost domestika.
Meta spiċċa fuq is-siġġu tar-roti, u ftit snin wara fis-sodda, Charles xorta baqa’ jikkontrolla n- negozji li kellu, minkejja li wliedu issa kienu aktar qed jagħtu sehem attiv.
Charles spiċċa miet ta’ tnejn u tmenin sena waqt li kien rieqed.
Indifen ħamest ijiem wara minħabba li ħafna mill-ħbieb li kellu xtaqu jivvjaġġaw għal Malta għall-funeral, fosthom negozjanti mill- Kolumbja, il-Messiku, l-Afrika t’Isfel u Hong Kong.
(Adattata minn L-Olimpjadi tad-Dagħa ta’ Charles Micallef St John) 7/7.
L-UNIVERSITÀ TA’ MALTA IL-FAKULTÀ TAL-ARTI IL-KORS TAL-QARI TAL-PROVI BIL-MALTI 2012-13 MAL 1030 Ir-Regoli tal-Kitba Maltija fil-Prattika 1 Il-Ġimgħa 8 ta’ Ġunju 2013 (18:00 – 20:00) NOTA: F’dan l-eżami l-istudenti ma jistgħux jużaw kotba.
Wieġeb iż-żewġ taqsimiet.
A.
Sib l-iżbalji ortografiċi f’dawn it-tliet siltiet, ħożż sing taħthom u kkoreġihom billi tikteb il-kelma sħiħa fil-verżjoni t-tajba bl-aħmar fl-ispazju ta’ fuqhom.
Silta A Għajnejn Imberrqin [90 marka] Dik il-lejla, Carlo Merlini, perit famuż, kien waħdu d-dar.
Minn xi żmien ’l hawn ma kinux iħalluh waħdu, u għalhekk tgħidx kemm ħass ruħu ferħan li reġa’ kiseb il-libertà, li għalih kienet ukoll tfisser il-fejqan jew, għandu mnejn aħjar, żball tat-tabib.
Niesu, taħt skuża jew oħra, qatt ma kienu ħallewh waħdu d-dar minn dakinhar li kellu l-ewwel attakk li, kif qalu t-tobba, kien juri l-ewwel sintomi ta’ marda serja.
Imma kienu għaddew xi xhur mingħajr ma reġa’ tah attakk ieħor, u sew huwa u sew niesu kienu ġa bdew jaħsbu ħażin fuq dak li kien qalilhom it-tabib.
Tant hu minnu illi ibnu reġa’ mar l-università li kienet tinsab f’belt ’il bogħod, u martu u bintu dik il-lejla kienu ħarġu t-tnejn u marru ċ-ċinema.
Kollox kien jidher li reġa’ ġie għan-normal.
Għalhekk, dakinhar filgħaxija, Carlo sab ruħu waħdu d-dar.
L-ewwel darba, waħdu, billejl f’dawn l-aħħar sitt xhur, u mingħajr ebda ħsieb ta’ inkwiet, l-istess bħal qabel ma marad, u l-istess bħal qabel ma missitu l-marda, ried li dakinhar filgħaxija jgħaddih fl-istudju jaħdem.
Fetaħ armarju kbir, li tista’ tgħid kien jiksi faċċata sħiħa tal-istudju, silet xi karti, qegħidhom fuq l-iskrivanija, u beda jagħmel il-kalkoli, jieħu qisien, iqabbel daqsijiet, isewwi u jinnota.
Quddiemu kellu pjanta ta’ skola tal-Gvern li kien ħareġ konkors għaliha xi xahar 1/7 qabel.
Kien qed jieħu din il-biċċa xogħol b’serjetà kbira għax kellu xewqa kbira li tingħażel il-pjanta tiegħu.
Qagħad hekk xi siegħa medhi fuq dan ix-xogħol, u tgħidx kemm ħass ruħu ferħan, imfejjaq għalkollox.
Imbagħad ħaseb li aħjar jistrieħ ftit u jpejjep sigarett, id-disa’ wieħed ta’ dakinhar.
Biex ma jpejjipx iżżejjed, mhux aktar mill-għaxar sigaretti li kien qallu t-tabib, kien ħalla apposta l-pakkett tas-sigaretti fil-kamra l-oħra, li kienet il-kamra tiegħu tas-sodda.
Mill-istudju ħareġ fil-kuritur ċkejken mudlam, mingħajr ma xegħel id-dawl kif kien soltu jagħmel, billi s-swiċċ tal-kamra kien ħdejn il-bieb fin-naħa tax-xellug kif tidħol.
Iżda kif refa’ jdejh għal fuq is-swiċċ ħass daqqa qawwija fuq driegħu li għattbitlu nofs ġismu, u quddiemu ra, ftit bogħod minnu, dawl aħmar qawwi, u f’dak id-dawl wiċċ li ma kienx jafu qed jitbissimlu u jgħajbu.
Bil-biża’ ħass il-forzi jonqsulu u waqa’ fl-art għal dahru bħal wieħed milqut minn sajjetta.
Hekk sabuh martu u bintu meta, fit-tard sewwa reġgħu lura d-dar: mixħut mal-art, wiċċu ’l fuq b’dawk l-għajnejn imberrqin mimlijin biża’.
Tabilħaqq ma kien qala’ ebda daqqa fuq driegħu, ma kien ra ebda dawl fil-kamra u ebda wiċċ jidħaklu.
Carlo ma kienx ġralu ħaġa oħra ħlief li tah attakk ta’ emorraġija ċerebrali.
Is-sensazzjoni tad-daqqa fuq driegħu ħassha mal-attakk li tah għal għarrieda, u l- impressjoni tad-dawl minħabba li nfetħitlu arterja.
L-impressjonijiet l-oħra ħolqithomlu l- immaġinazzjoni qabel ma ntfiet għalkollox.
Meta, wara ċ-ċinema, martu u bintu daħlu mill-ġdid id-dar, xi ftit fuq ix-xwiek, lemħu d-dawl mixgħul fl-istudju, u kull ansjetà li kellhom marret.
Biex aktar jagħtuh l-impressjoni li huwa kien fieq għalkollox u li ma kienx hemm għalfejn joqgħod jinkwieta aktar, xħin waslu ma sejħulux mill-ewwel.
Kien biss wara xi minuta jew tnejn li t-tifla sejħet lil missierha u fittxet li leħenha tagħmlu kalm kemm tista’.
Imma ma kellha ebda tweġiba.
L-omm fil- pront qabadha biża’ kbir u għajtet imwerwra lil żewġha.
L-omm u l-bint ħarsu miblugħin f’wiċċ xulxin, sofor lellux, u bla kliem xejn telgħu jiġru fuq fl-istudju.
Kollox kien bl-ordni imma l-kamra kienet vojta.
Ħarġu mbeżżgħin mill-istudju, xegħlu d-dawl tal-kuritur u marru fil-kamra l-oħra.
Baqgħu mkexkxin bid-dehra 2/7 li raw quddiemhom.
Ma felħux jitkellmu.
Ħarsu lejn xulxin, imma xufftejhom triegħdu mingħajr ma lissnu ebda kelma.
Ma ridux jemmnu x-xena li kienu qegħdin jaraw quddiem għajnejhom; xtaqu li kienet biss ħolma.
Imbagħad ċemplu minnufih lit-tabib tal-familja li ġie f’kemm trodd salib.
Il-mewt, qal, kienet kawża ta’ emorraġija ċerebrali.
Imma ma setax ifissrilhom liż-żewġ nisa għaliex Carlo nstab b’għajnejh imberrqin mimlijin biża’.
Għalkemm ebda oġġett ma kien naqas, u d-dar kollha kienet bl-ordni kif ħallewha huma, u ma kien jidher ebda sinjal ta’ ġlied, għall-ewwel iż-żewġ nisa kienu għamlu ħsieb isejħu l-pulizija, imma t-tabib ipperswadiehom li ma kienx hemm għalfejn.
U ħadd qatt ma seta’ jikxef is-sigriet ta’ dawk l-għajnejn imberrqin mimlijin biża’.
(Adattata minn kitba ta’ Ġużè Chetcuti f’Antoloġija ta’ Proża Maltija) Silta B Talbiet lill-Kummissarju tat-Tfal Fl-2010 l-Uffiċċju tal-Kummissarju għat-Tfal irċieva 180 ilment jew talba għall- għajnuna.
In-numru ta’ lmenti/talbiet li tressqu żdied b’mod sostanzjali matul l-aħħar sena, b’mod partikolari minħabba ż-żieda fl-għarfien tal-irwol tal- Kummissarju għat-Tfal u l-introduzzjoni tas-sit elettroniku.
Is-sit innifsu ammonta għal 20% tan-numru ta’ lmenti/talbiet li tressqu matul din l-aħħar sena.
Għalhekk, is-sit jikkontribwixxi b’mod sinifikanti biex ix-xogħol tal- Uffiċċju jsir aktar aċċessibbli għat-tfal.
Kultant, is-sit jintuża wkoll biex isiru rakkomandazzjonijiet lill-Kummissarju dwar punti differenti.
Dawn jintlaqgħu wkoll u jiġu kkunsidrati mill-Uffiċċju.
Ħafna drabi l-ilmenti/talbiet għall-għajnuna li rċieva l-Uffiċċju saru mill- ġenituri.
Madankollu ċerti każijiet jinġiebu wkoll għall-attenzjoni tagħna minn persuni professjonisti li jaħdmu fil-qasam, bħalma huma għalliema, ħaddiema soċjali, infermiera u qwiebel, avukati u qassisin.
Is-sindki, il- kunsilliera lokali u ġirien ukoll għamlu kuntatt mal-Uffiċċju, u enfasizzaw ċerti 3/7 problemi li huma josservaw.
L-ilmenti/talbiet għall-għajnuna huma kklassifikati taħt sitt kategoriji wesgħin: il-familja, l-edukazzjoni, il-qorti, l-isports, il-kultura, u l-abbuż.
IL-FAMILJA Il-maġġoranza tal-ilmenti li tressqu rigward il-familja ġew minn ġenituri jew minn membri oħra tal-familja u kienu jinvolvu każijiet ta’ separazzjoni, b’mod partikolari fejn tidħol il-kura u l-kustodja tat-tfal.
F’każijiet bħal dawn, kien hemm tħassib dwar il-benesseri tat-tfal, b’mod partikolari meta l-ġenituri jgħaddu lil uliedhom minn trawma bla bżonn u jpoġġuhom fiċ-ċentru tat-tilwim tagħhom.
Meta jitqies li hemm bżonn, dan l-Uffiċċju jagħmel kuntatt mal- Aġenzija Appoġġ.
Filwaqt li l-Uffiċċju tal-Kummissarju għat-Tfal ma għandux is-setgħa legali li jintervjeni f’każijiet li jkunu għadhom sub judice, xorta waħda jkun interessat li jkun jaf minn xiex ikunu għaddejjin it-tfal u l-ġenituri.
B’hekk ikollna l- opportunità li nkunu nafu l-esperjenzi li minnhom ikunu għaddejjin in-nies, u dan jgħinna nwasslu t-tħassib tagħhom lill-Awtoritajiet konċernati u flimkien insibu soluzzjonijiet li jagħmlu differenza fil-ħajja tal-familja.
Il-Kummissarju għat-Tfal tibqa’ kkonċernata għal dawk it-tfal li jkunu fiċ-ċentru ta’ tilwim familjari fejn it-tfal jintużaw bħal ballun bejniethom meta dawn huma l-persuni li suppost qegħdin hemm biex jipproteġu u jaħdmu fl-aħjar interess tagħhom.
Xi kultant l-ilmenti jaslu wkoll mingħand ġenituri li jkunu kkonċernati dwar kunflitti regolari fid-dar mal-ulied adolexxenti tagħhom.
Fejn kien possibbli dawn il-każijiet ġew riferuti lil professjonisti mħarrġa u lil dawk li jipprovdu servizzi speċifiċi, inklużi klassijiet ta’ ħiliet għall-ġenituri.
L-EDUKAZZJONI L-ilmenti/talbiet għall-għajnuna li tressqu kienu jittrattaw numru ta’ kwistjonijiet differenti f’dan is-settur.
Dawn kienu jinkludu problemi dwar il-ġbir 4/7 kmieni ħafna mit-trasport tal-iskola, l-attitudni tax-xufiera tat-trasport tal-iskola, l-imġiba ħażina tat-tfal waqt li jkunu l-iskola, każijiet ta’ bullying, in-nuqqas ta’ faċilitajiet rikreattivi, u homework eċċessiv, iżda ma kinux limitati għalihom.
Fejn kien xieraq, dawn il-kwistjonijiet tqajmu mal-awtoritajiet kompetenti fi ħdan id-Direttorati tal-Edukazzjoni biex tinbeda investigazzjoni.
L-Uffiċċju tal-Kummissarju għat-Tfal ħa wkoll l-opportunità li jirreferi lil xi ġenituri għand is-servizzi ta’ appoġġ rilevanti stabbiliti diġà fi ħdan id-Direttorati tal- Edukazzjoni.
L-ilmenti u t-tħassib li jitqajmu mit-tfal/il-ġenituri ħafna drabi jistgħu jwittu t-triq għal xogħol kollaborattiv bejn l-entitajiet.
L-Uffiċċju tal- Kummissarju għat-Tfal flimkien ma’ Transport Malta huma fil-proċess li jabbozzaw sett ta’ linji gwida dwar it-trasport tal-iskejjel għall-operaturi, ix- xufiera, l-istudenti, il-ġenituri u l-iskejjel.
Dan l-abbozz se jkun miftuħ għall- konsultazzjoni mal-partijiet kollha konċernati.
(Adattata mis-sit elettroniku tal-Kummissarju għat-Tfal) Silta Ċ L-Arkett Jiena verament inħossni xxurtjat li kelli trobbija mill-aqwa.
L-għeżież missieri u ommi rabbewni b’doża bbilanċjata ta’ mħabba u dixxiplina, u tawni l-prinċipji sodi li bihom illum irnexxieli nsir raġel u qed nipprova nagħti l-aqwa kontribut lis-soċjetà.
Fi tfuliti tant ġrawli affarijiet sbieħ li impossibbli nsemmihom kollha, imma l-isbaħ ħaġa li ġratli kienet ċertament meta z-ziju Tumas, li kien iberfel ix-xarabanks, kien laqqagħni mal-arti tal-arkett.
Waħda mid-drawwiet ta’ tfuliti, li bqajt ngħożż sal-ġurnata tal-lum, hija dik li nitlob għall-mejtin tiegħi.
Għandi lista twila ġmielha, għax magħhom ninkludi wkoll ħbieb, ġirien, kollegi u dawk kollha li kienu għalija ta’ ispirazzjoni.
Wara r-rekjemeterni għal ruħ missieri u ommi, 5/7 minnufih niftakar fiz-ziju Tumas.
Li ma kienx hu għalija, kieku forsi l-arkett ma daħalx f’ħajti u kont inkun qisni ġejt fid-dinja għalxejn.
Il-biċċa kienet hekk: iz-ziju Tumas ma kellux tfal u jien kont in-neputi favorit tiegħu.
Kien jarani intelliġenti, bil-għaqal u dejjem meqjus fi kliemi.
Biex tkompli tagħqad, iz-ziju romol kmieni u ta’ bniedem għaqli li kien, qatt ma reġa’ ħares lejn nisa.
Ħajtu ddedikaha għat- tberfil tat-trakkijiet u l-armar tal-festi.
Ma kienx joqgħod wisq ’il bogħod minna u kont qattajt ma nafx kemm-il sena mmur miegħu kuljum.
Kont nogħxa narah jiddisinja l-abbozzi għall- pavaljuni u l-bandalori.
Meta għaddejt għal-Liċeo, iz-ziju Tumas kien tani rigal speċjali: sett tal-arkett! Ngħid is-sewwa, ma kontx naf x’inhu.
Qatt kont għadni ma rajt lil ħadd jużah.
“Issa wara li ilek tant xhur tkisser moħħok fuq il-kotba,” kien qalli z-ziju, “għandek bżonn isserraħ il-menti tiegħek fuq xi ħaġa differenti.
Għas-sajf nibda ngħallmek l-arkett!” U dik kienet iż-żerriegħa li llum kibret f’siġra ġganteska, tat il-frott u minnha xxettlu oħrajn li nfirxu f’foresta sħiħa.
Dak id-daqsxejn ta’ sett li tani z-ziju Tumas kien jikkonsisti biss f’ark, pakkett lami rqaq, fisfisell ċkejken, lima żgħira, żewġ folji sandpaper, G-clamp u njama b’għamla ta’ V maqtugħa ġo fiha, li skont iz-ziju kienu jsejħulha l-mejda.
Kollox ċkejken qisu tal-pupa, imma fl-istess ħin kollox kien “tal-kbar”.
Bis-sabar tipiku tiegħu, iz-ziju Tumas kien qagħad jurini kif minn fuq il-karta nittrasferixxi d-disinn għal fuq it-three-ply.
Qagħad jurini kif inżomm l-ark, kif nagħti daqqiet sodi ’l fuq u ’l isfel bla ma nagħfas iżżejjed.
Għall-ewwel ma nafx kemm-il lama kissirt.
u jien kont ninkiser aktar minnha! Imma z-ziju kien jinfexx jidħak u minnufih inewwilli lama ġdida.
Bilfors li, bla ma kont naf, ġo fija diġà kelli moħbija ż-żerriegħa tat-talent, għax f’inqas minn ġimgħa ħkimt it-teknika tal-ark u bdejt naqta’ bil-ħeffa u bil-preċiżjoni qisni m’iniex jien.
Bdejt nagħmel ġranet sħaħ naħdem bla ma nkisser lama waħda.
L-ewwel biċċa xogħol impenjattiva li għamilt kienet kaxxetta ċkejkna li tiddendel mal-ħajt, li ġo fiha wieħed seta’ jpoġġi l-ittri.
Iz-ziju kien ħażżli d-disinn u l-mudell tagħha u niftakar li kont lestejtha f’ġurnata.
Għadha għandi sal-lum u tassew xtaqt li f’dan 6/7 il-ktieb ġibt ritratt tagħha.
Anzi, jien kelli f’moħħi li parti minn dan il-ktieb tkun gallerija estensiva tal-aqwa bċejjeċ li pproduċejt tul karriera ta’ aktar minn 50 sena.
Imma l- pubblikatur ma qabilx miegħi għax qal li b’hekk il-ktieb jiġi oħxon wisq u jeċċedi l-baġit li għandu allokat għalih.
Ħbatna se nitlewmu bis-serjetà u kont fix-xifer li nibagħtu jixxejjer.
Iżda mbagħad is-Sur Bonnici qalli li ma jaqbillix nuri l-kapolavuri tiegħi b’dan il-mod, hekk ċar u tond, bir-riskju li jkun hawn min jikkupjahom.
Ngħid is-sew dal-punt qatt ma kien waqa’ f’moħħi u nammetti li f’dil-ħaġa s-Sur Bonnici kellu raġun.
U ċedejt.
Iżda li kieku kellkom taraw dik il-kaxxa tal-ittri li kont ipproduċejt meta mhux żgur kelli 13-il sena, kontu żgur taqblu mal-qawl Malti li jgħid “Ix-xemx minn filgħodu turik!”.
Fiha disinn delikat ta’ weraq tal-liedna li jdur magħha kollha u għasfur qed iżomm ittra f’munqaru.
Tassew li z-ziju kien għenni biex għaqqadt il-biċċiet kollha flimkien u wrieni kif nagħtiha l-verniċ, iżda x-xogħol l-aktar diffiċli kont għamiltu kollu waħdi.
Dik id-daqsxejn ta’ kaxxa tal-ittri kienet ix-xrara li minnha tkebbset ħuġġieġa sħiħa.
Li ma kienx għax tassew kont moħħi tajjeb, żgur li kont neħel mill-eżamijiet kollha, għax il- homework u l-istudju l-ieħor kont nagħmlu iġri u ġerri.
Ħsiebi kien biss li nfittex neħles ħa mmur naħdem l-arkett.
Iz-ziju kien bagħat iġibli minn barra katalogu mimli disinji u mudelli.
Fil-Milied ta’ wara, lil missieri kont tajtu pipe-rack: speċi ta’ xkaffa fejn iżomm il-pipi, u tgħidx kemm feraħ bih.
Lil ommi kont għamiltilha kaxxa fejn iżżomm il-minċotti tal-ħjata.
Lil ħija Michael kont għamiltlu karretta żgħira dekorattiva għal-lapsijiet u l-gomom.
Bis-saħħa tiegħi, illum ħuti għandhom għexieren fuq għexieren ta’ xogħlijiet li kont nirregalalhom kull Milied u kull għeluq sninhom.
Imnalla kien għalija z-ziju Tumas, li bla ma biss nitolbu, kien dejjem jixtrili l-lami, il-verniċ u kulma jkolli bżonn.
(Adattata minn Bizzilla ta’ Trevor Żahra) 7/7.